<?xml version="1.0" ?>
<session source="20_c_ksiazka.pdf">
  <meta>
    <session_no>20</session_no>
    <term_no>10</term_no>
    <session_date>2024-10-18</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Monika Wielichowska"/>
    <official title="vice_speaker" name="Piotr Zgorzelski"/>
    <official title="vice_speaker" name="Włodzimierz Czarzasty"/>
  </session_officials>
  <content>
    <speech speaker="Marszałek Szymon Hołownia">
      <utt t="norm">Dzień dobry państwu. Wznawiam posiedzenie. Na sekretarzy dzisiejszych obrad powołuję posłów Aleksandrę Karolinę Wiśniewską i Mirosława Adama Orlińskiego. Protokół i listę mówców prowadzić będzie poseł Mirosław Orliński. Proszę pana posła sekretarza o odczytanie komunikatu.</utt>
    </speech>
    <speech speaker="Sekretarz Poseł Mirosław Adam Orliński">
      <utt t="norm">Panie Marszałku! Wysoka Izbo! Informuję, że dziś odbędzie się posiedzenie Komisji Finansów Publicznych bezpośrednio po zakończeniu głosowań, ok. godz. 10.15.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Szanowni Państwo! Zmarł w ostatnich dniach poseł I kadencji Henryk Sochar. Pan poseł Andrzej Kryj chciał nam przekazać dwa słowa wspomnienia o panu pośle. Bardzo proszę, panie pośle.</utt>
      <utt t="reaction">Zebrani wstają</utt>
    </speech>
    <speech speaker="Poseł Andrzej Kryj">
      <utt t="norm">Szanowny Panie Marszałku! Wysoki Sejmie! We wtorek 15 października zmarł Henryk Sochora, poseł na Sejm I kadencji. W latach 80. ub.w. był działaczem opozycji antykomunistycznej, członkiem „Solidarności” w Hucie Stalowa Wola, a następnie współtwórcą „Solidarności” wiejskiej i organizatorem struktur Ogólnopolskiego Komitetu Oporu Rolników w dawnym województwie tarnobrzeskim. Represjonowany za swoją działalność trafił na kilka miesięcy do aresztu śledczego w Załężu. Do ostatnich chwil życia aktywnie działał w Niezależnym Samorządnym Związku Zawodowym Rolników Indywidualnych „Solidarność” w województwie lubelskim. Był prawym, szlachetnym, zaangażowanym w sprawy ojczyzny człowiekiem. Proszę panie i panów posłów o uczczenie jego pamięci minutą ciszy.</utt>
      <utt t="reaction">Chwila ciszy</utt>
      <utt t="interrupt" by="Głos z sali">Wieczny odpoczynek racz mu dać, Panie…</utt>
      <utt t="interrupt" by="Posłowie">…a światłość wiekuista niechaj mu świeci.</utt>
      <utt t="interrupt" by="Głos z sali">Niech odpoczywa w pokoju wiecznym.</utt>
      <utt t="interrupt" by="Posłowie">Amen.</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Prezydium Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych, druk nr 735. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Prezydium Sejmu przedłożyło projekt uchwały w sprawie powołania i wyboru składu osobowego Komisji Nadzwyczajnej do spraw ochrony zwierząt, druk nr 737. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego projektu. Na podstawie art. 51 ust. 2 regulaminu Sejmu wnoszę o przystąpienie do pierwszego czytania bez zachowania terminu określonego w art. 37 ust. 4 regulaminu Sejmu. Wniosek uzasadniony jest potrzebą sprawnego i kompleksowego rozpatrzenia projektów ustaw związanych z ochroną zwierząt, a przypomnę, że mamy tych projektów w tej chwili osiem. Wniosek ten poddam teraz pod głosowanie. Przystępujemy do głosowania. Kto z pań i panów posłów jest za przyjęciem wniosku o przystąpienie do pierwszego czytania projektu uchwały w sprawie powołania i wyboru składu osobowego Komisji Nadzwyczajnej do spraw ochrony zwierząt bez zachowania terminu określonego w art. 37 ust. 4 regulaminu Sejmu, zechce podnieść rękę i nacisnąć przycisk.</utt>
      <utt t="interrupt" by="Głos z sali">Nie działa.</utt>
      <utt t="interrupt" by="Głos z sali">Chwila jeszcze.</utt>
      <utt t="norm">Czekam. Czekam cierpliwie. Kto jest przeciw? Kto się wstrzymał? Wszyscy zagłosowali, którzy chcieli? Głosowało 419 posłów. 398 – za, 19 – przeciw, 2 się wstrzymało. Stwierdzam, że Sejm wniosek przyjął. Powracamy do rozpatrzenia punktu 6. porządku dziennego: Sprawozdanie Komisji Kultury i Środków Przekazu o: — przedstawionym przez Prezydium Sejmu projekcie uchwały w sprawie upamiętnienia księdza Jerzego Popiełuszki w 40. rocznicę męczeńskiej śmierci, — poselskim projekcie uchwały w sprawie uczczenia błogosławionego księdza Jerzego Popiełuszki w 40. rocznicę męczeńskiej śmierci. Z tego, co wiem, udało się uzgodnić jeden tekst uchwały, który mamy szansę przyjąć przez aklamację. Poproszę sprawozdawcę komisji pana posła Henryka Szopińskiego o odczytanie projektu uchwały. Bardzo proszę.</utt>
    </speech>
    <speech speaker="Poseł Sprawozdawca Henryk Szopiński">
      <utt t="norm">Dziękuję. Panie Marszałku! Wysoka Izbo! Cieszę się bardzo, że uda się przez aklamację przyjąć powyższy tekst uchwały.</utt>
      <utt t="reaction">Zebrani wstają</utt>
      <utt t="norm">„Uchwała Sejmu Rzeczypospolitej Polskiej w sprawie uczczenia błogosławionego księdza Jerzego Popiełuszki w 40. rocznicę męczeńskiej śmierci 40 lat temu – 19 października 1984 r. ksiądz Jerzy Popiełuszko, kapelan »Solidarności« i organizator mszy za Ojczyznę w warszawskim kościele pw. św. Stanisława Kostki, niezłomny kapłan wolności, został brutalnie zamordowany przez funkcjonariuszy Służby Bezpieczeństwa PRL. Ksiądz Jerzy Popiełuszko, pochodzący z podbiałostockiej wioski Okopy, w czasie stanu wojennego świadczył wszechstronną pomoc internowanym i publicznie stawał w ich obronie. Na celebrowane przez niego msze za Ojczyznę przychodziły tłumy. Wszyscy pamiętamy jego przesłanie: zło dobrem zwyciężaj. Ksiądz Jerzy Popiełuszko nawoływał do odnowy religijnej i moralnej, mówił o konieczności prawdy, potępiał deptanie praw obywatelskich, w prostych słowach obnażał kłamstwa komunistycznych okupantów. W odwecie za tę działalność ksiądz Jerzy Popiełuszko był inwigilowany przez Służbę Bezpieczeństwa PRL, wielokrotnie zatrzymywany, grożono mu śmiercią i urządzano wobec niego prowokacje, upokarzano go oraz zniesławiano w mediach. 19 października 1984 r. został porwany, a następnie brutalnie zamordowany. Na pogrzeb księdza Jerzego Popiełuszki przybyło kilkaset tysięcy ludzi. Lech Wałęsa podczas pożegnania kapłana powiedział: »‘Solidarność’ żyje, bo Ty oddałeś za nią swoje życie«”.</utt>
      <utt t="interrupt" by="Poseł Marek Suski">„Bolek”.</utt>
      <utt t="norm">„Ksiądz Jerzy Popiełuszko jest jednym ze współczesnych bohaterów naszej wolności – jego działalność była czynną walką o niepodległość i godność polskiego narodu. Stał się on symbolem obrony wolności sumienia, godności ludzkiej i praw obywatelskich, jak również symbolem niezachwianej wiary rozpoznawalnym na całym świecie. 6 czerwca 2010 r. został beatyfikowany przez Kościół Katolicki. Do jego grobu przybyły do dziś niemal 23 miliony osób, w tym Ojciec Święty Jan Paweł II i prezydenci wielu krajów. Sejm Rzeczypospolitej Polskiej, składając najwyższy hołd księdzu Jerzemu Popiełuszce, pragnie okazać szacunek dla podstawowych wartości obywatelskich, jakimi kapłan kierował się w swoim życiu: prawdy, wolności i solidarności”.</utt>
      <utt t="reaction">Długotrwałe oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję państwu. Stwierdzam, że Sejm przez aklamację, w obecności członków rodziny ks. Jerzego Popiełuszki, jego brata i bratanka…</utt>
      <utt t="reaction">Zebrani wstają, oklaski</utt>
      <utt t="norm">…podjął uchwałę w sprawie uczczenia błogosławionego księdza Jerzego Popiełuszki w 40. rocznicę męczeńskiej śmierci. Głębokie westchnienie i wnioski formalne. Pan poseł Sławomir Ćwik, Polska 2050. Bardzo proszę.</utt>
    </speech>
    <speech speaker="Poseł Sławomir Ćwik">
      <utt t="norm">Szanowny Panie Marszałku! Wysoki Sejmie! Przedwczoraj mieliśmy okazję wysłuchać orędzia pana prezydenta Andrzeja Dudy. Nie prowadziliśmy nad nim debaty, i bardzo dobrze, niemniej jednak – na ile mogliśmy się zapoznać z opinią społeczną – to wystąpienie pana prezydenta z orędziem głowy państwa miało niestety mało wspólnego.</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Kłamiesz!</utt>
      <utt t="norm">W związku z tym proponuję, aby Sejm Rzeczypospolitej Polskiej wystąpił z apelem do pana prezydenta Andrzeja Dudy, aby w końcu zaczął być strażnikiem konstytucji, a nie strażnikiem interesów jednej partii i dobra prezesa.</utt>
      <utt t="reaction">Poruszenie na sali</utt>
      <utt t="interrupt" by="Poseł Antoni Macierewicz">Bezczelny jesteś!</utt>
      <utt t="reaction">Część posłów uderza w pulpity</utt>
      <utt t="norm">Panie Prezydencie! Ma pan krótki czas na to, aby przywrócić porządek w Polsce, aby przestać być kojarzonym z osobą, która dopuściła do wielokrotnego złamania konstytucji i do wprowadzenia chaosu w polskim porządku prawnym.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, czas minął.</utt>
    </speech>
    <speech speaker="Poseł Sławomir Ćwik">
      <utt t="norm">Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. To, jak państwo się domyślają, wniosek formalny z pewnością nie był.</utt>
      <utt t="interrupt" by="Poseł Sebastian Kaleta">Wniosek przeciwny.</utt>
      <utt t="norm">Nie, bo nie było wniosku. Był apel polityczny, ale nie było wniosku formalnego.</utt>
      <utt t="interrupt" by="Głos z sali">Kara!</utt>
      <utt t="norm">Pan poseł Jarosław Sachajko – i tu, uwaga, zmiana przynależności – koło… Mam tu napisane: Republikanie. Ale jesteście Wolni Republikanie czy sami Republikanie?</utt>
      <utt t="interrupt" by="Głos z sali">Wolni.</utt>
      <utt t="norm">Wolni, tak? Dobrze. Wolni Republikanie.</utt>
      <utt t="interrupt" by="Głos z sali">Kabareciarze.</utt>
      <utt t="norm">Bardzo proszę.</utt>
    </speech>
    <speech speaker="Poseł Jarosław Sachajko">
      <utt t="norm">Panie Marszałku! Nieobecny Panie Premierze! Jak wygramy wybory, to skończymy z nepotyzmem i partyjnym rozdawnictwem.</utt>
      <utt t="interrupt" by="Głos z sali">Z głupotą.</utt>
      <utt t="norm">Tak premier Donald Tusk obiecywał w 2005 r., 2007 r. i 2023 r. A jedyne działania w tej sprawie podjęły partie Kukiz’15 oraz Prawo i Sprawiedliwość w ubiegłej kadencji, przyjmując ustawę antykorupcyjną.</utt>
      <utt t="interrupt" by="Poseł Jakub Rutnicki">Sadurska.</utt>
      <utt t="norm">Po zaprzysiężeniu rządu 13 grudnia apelowałem do pana premiera o rozszerzenie ustawy antykorupcyjnej. Pan premier milczał. Dzisiaj wiemy dlaczego.</utt>
      <utt t="interrupt" by="Głosy z sali">Obajtek.</utt>
      <utt t="norm">Pani od zieleni miejskiej została prezesem spółki produkującej broń, kolega od grania w piłkę został szefem Totalizatora Sportowego, a pani z mięsnego została ekspertem od marketingu w KGHM. I tak można wymieniać dziesiątki przykładów. Zgłaszam wniosek formalny o przerwę i informację premiera, dlaczego akceptuje</utt>
      <utt t="reaction">Dzwonek</utt>
      <utt t="norm">nepotyzm i partyjne rozdawnictwo oraz dlaczego nie chce spełnić tych licznych obietnic, jakie składał w kampaniach wyborczych. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Nazwa koła się zmieniła, ale jedno się nie zmieniło: pani poseł Gembicka chce zgłosić wniosek przeciwny. Wniosek o przerwę zaraz poddam pod głosowanie.</utt>
    </speech>
    <speech speaker="Poseł Anna Gembicka">
      <utt t="norm">Bardzo dziękuję. Panie Marszałku! Wysoka Izbo! Składam wniosek przeciwny, bo poseł Sachajko zapomniał, że tu chodzi nie tylko o stołki, ale po prostu o kasę dla swoich. Pieniędzy dla szpitali nie ma. Ale wiecie państwo, na co są pieniądze? Jest 65 mln na spółkę powiązaną z ojcem 23-letniego doradcy premiera Tuska, jednym z najhojniejszych darczyńców Platformy. Jest 100 mln z NFOŚ dla pana Kulczyka. Jest 17 mln zł dla czteroosobowej firmy pani Tokarczuk, na gry komputerowe. I oczywiście są pieniądze dla wspólnika pana Palikota – dla pana Wojewódzkiego.</utt>
      <utt t="interrupt" by="Głos z sali">Hańba!</utt>
      <utt t="norm">Warto, żeby Polacy wiedzieli, że ta rzekoma troska celebrytów o Polskę to była po prostu troska o ich portfele. W czasie kampanii tyle krzyczeliście o trójpodziale władzy, a tak naprawdę chodziło wam tylko o trójpodział tortu między waszych kolesi.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Poddaję wniosek o przerwę pod głosowanie. Przystępujemy do głosowania. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 425 posłów. 192 – za, 227 – przeciw, 6 się wstrzymało. Stwierdzam, że Sejm wniosek odrzucił. Pan poseł Grzegorz Płaczek w imieniu Konfederacji. Bardzo proszę.</utt>
    </speech>
    <speech speaker="Poseł Grzegorz Adam Płaczek">
      <utt t="norm">Panie Marszałku! Wysoka Izbo! Tak wygląda ustawa, która w tej sali została uchwalona w maju tego roku. Ustawa dotyczy bonu energetycznego. Daliście państwo nadzieję Polakom, obiecaliście państwo pomoc, zwłaszcza tym, którzy muszą sobie radzić z galopującym wzrostem cen energii. Od 1 lipca br. tysiące polskich rodzin składają wnioski, oczekując na pieniądze. Problem polega na tym, że tysiące polskich rodzin do dzisiaj nie widziało nawet grosza, dlatego że państwo w ślad za tą ustawą nie przekazaliście nawet złotówki gminom, a to gminy mają płacić te pieniądze. Daliście państwo nadzieję polskim rodzinom, obiecaliście wsparcie, mówiliście, że to być albo nie być. A prawda jest taka, że ta ustawa powinna trafić do kosza, dlatego że jest fikcją, a państwo powinniście się spalić ze wstydu.</utt>
      <utt t="reaction">Oklaski</utt>
      <utt t="interrupt" by="Głos z sali">Następny. Już taki jeden był.</utt>
      <utt t="interrupt" by="Głos z sali">A pan poseł zadowolony.</utt>
    </speech>
    <speech speaker="Marszałek Szymon Hołownia">
      <utt t="norm">Pan poseł Janusz Cieszyński, Prawo i Sprawiedliwość.</utt>
    </speech>
    <speech speaker="Poseł Janusz Cieszyński">
      <utt t="norm">Panie Marszałku! Wysoka Izbo! Wniosek o stwierdzenie kworum. Mamy za sobą kolejny tydzień zapaści w ochronie zdrowia, za którą odpowiada pani minister od czarodziejskiej różdżki. Ostatnio z tej mównicy usłyszeliśmy od pani minister Leszczyny, że płacone jest wszystko, co jest nielimitowane, a pozostałe zabiegi to jest ryzyko dyrektorów szpitali.</utt>
      <utt t="interrupt" by="Głos z sali">Janusz, weź ten respirator.</utt>
      <utt t="norm">To jest nowość, bo jak mówiła sama pani minister, za naszych rządów wszystko było płacone. Chciałem Wysokiej Izbie uświadomić, co nie jest płacone i co jest limitowane: przeszczepy serca, onkologia poza pakietem DiLO, dializy, żywienie dojelitowe. Niepewność w tej sprawie to jest, pani minister, nie ryzyko dyrektorów, tylko wyrok na pacjentów. Mam dla pani pismo od Wojewódzkiego Szpitala Specjalistycznego</utt>
      <utt t="reaction">Dzwonek</utt>
      <utt t="norm">w Olsztynie. Nie ma pieniędzy na kardiochirurgię, na sfinansowanie wszczepiania zastawek. Każdy miesiąc to tykająca bomba zegarowa w jego sercu.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Był wniosek formalny o stwierdzenie kworum. Pan poseł Rutnicki ma wniosek przeciwny. Bardzo proszę.</utt>
    </speech>
    <speech speaker="Poseł Jakub Rutnicki">
      <utt t="norm">Panie Marszałku! Wysoka Izbo! Pan Cieszyński, specjalista od respiratorów</utt>
      <utt t="reaction">Poruszenie na sali</utt>
      <utt t="norm">, których nigdy w Polsce nie było</utt>
      <utt t="reaction">Oklaski</utt>
      <utt t="norm">, zdefraudował 300 mln zł. Moglibyśmy sobie wyobrazić, ile dobrego można byłoby dla polskich szpitali zrobić, ale wtedy, gdy PiS był odpowiedzialny za polskie szpitale, kradliście na potęgę. Proszę milczeć albo przeprosić za to, co państwo robili. Gdzie jest 300 mln zł za respiratory?</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Tak to musiało w dawnych wiekach na sejmach szlacheckich wyglądać.</utt>
      <utt t="interrupt" by="Poseł Janusz Cieszyński">Panie marszałku, zostałem źle zrozumiany.</utt>
      <utt t="norm">Ja myślę, że pan został dobrze zrozumiany.</utt>
      <utt t="interrupt" by="Poseł Jakub Rutnicki">Powiedz, gdzie jest 300 baniek?</utt>
      <utt t="interrupt" by="Poseł Janusz Cieszyński">Da mi pan szansę?</utt>
      <utt t="norm">Natomiast, panie pośle, my się często w tej Izbie stykamy z sytuacją, w której ktoś komuś zarzuca kłamstwo. To jest kwestia etyki, a nie kwestia regulaminu. I niestety regulamin tej Izby dopuszcza kłamstwo…</utt>
      <utt t="interrupt" by="Poseł Barbara Bartuś">Ale zawsze była możliwość sprostowania.</utt>
      <utt t="interrupt" by="Poseł Jakub Rutnicki">300 baniek.</utt>
      <utt t="norm">…natomiast nie dopuszcza tego, żeby ktoś przekręcał czyjeś słowa.</utt>
      <utt t="interrupt" by="Poseł Jakub Rutnicki">Gdzie te 300 baniek? Oddaj kasę.</utt>
      <utt t="interrupt" by="Poseł Janusz Cieszyński">Ale ja nie wierzę w to, że pan poseł mógł kłamać. Musiał mnie źle zrozumieć.</utt>
      <utt t="norm">Na pewno tak było. Wyjaśnicie to sobie z panem posłem z całą pewnością. A my przystąpimy teraz do stwierdzenia kworum. Proszę o naciśnięcie przycisku w celu potwierdzenia państwa obecności na posiedzeniu.</utt>
      <utt t="interrupt" by="Głos z sali">Ooo…</utt>
      <utt t="norm">Jest nowy przycisk? Można? Można. Żeby nie stawiać państwa za często przed dylematami. Dziękuję. Mam napisane, że obecność potwierdzona. Obecnych 427, nieobecnych 32. Stwierdzam, że jest kworum. Pani minister chciała zabrać głos, tak?</utt>
      <utt t="interrupt" by="Głos z sali">Gdzie jest premier?</utt>
      <utt t="norm">Pani minister Izabela Leszczyna. Bardzo proszę.</utt>
      <utt t="reaction">Oklaski</utt>
    </speech>
    <speech speaker="Minister Zdrowia Izabela Leszczyna">
      <utt t="norm">Panie Marszałku! Wysoki Sejmie! Po pierwsze, wszystkie procedury ratujące życie…</utt>
      <utt t="interrupt" by="Poseł Piotr Kaleta">Abrakadabra.</utt>
      <utt t="norm">…są płacone.</utt>
      <utt t="interrupt" by="Głos z sali">Kłamiesz!</utt>
      <utt t="interrupt" by="Głos z sali">Nieprawda!</utt>
      <utt t="norm">Po drugie, Wysoka Izbo, czy wiecie, jaka jest wiarygodność prawej strony posłów PiS-u, gdy mówią o szpitalach, o problemach szpitali?</utt>
      <utt t="interrupt" by="Poseł Jakub Rutnicki">Zero.</utt>
      <utt t="norm">Były premier pan Morawiecki kilka dni temu powiedział, że jest zapaść w ochronie zdrowia…</utt>
      <utt t="reaction">Gwar na sali, dzwonek</utt>
      <utt t="interrupt" by="Głos z sali">Jest.</utt>
      <utt t="interrupt" by="Poseł Jakub Rutnicki">Słuchaj, słuchaj.</utt>
      <utt t="norm">O, jest pan premier. …uwaga, bo w szpitalu w Szamotułach nie można robić endoprotez, bo już nie ma pieniędzy. Panie premierze były, wie pan, co pan powiedział? W Szamotułach w ogóle nie robią endoprotez. Taka jest wasza wiarygodność.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Przeproś za Szamotuły.</utt>
      <utt t="interrupt" by="Głos z sali">Przeproś.</utt>
    </speech>
    <speech speaker="Marszałek Szymon Hołownia">
      <utt t="norm">Drodzy Państwo! Na tym zakończyliśmy kwestie formalne.</utt>
      <utt t="interrupt" by="Minister Klimatu i Środowiska Paulina Hennig-Kloska">Panie marszałku…</utt>
      <utt t="norm">Tak, pani minister? Pani minister, bardzo proszę.</utt>
      <utt t="interrupt" by="Poseł Piotr Kaleta">Jeszcze Paulina będzie.</utt>
      <utt t="norm">20. posiedzenie Sejmu w dniu 18 października 2024 r. Sprawy formalne. Punkty 4., 5. i 2. porządku dziennego – głosowanie</utt>
    </speech>
    <speech speaker="Marszałek Szymon Hołownia">
      <utt t="norm">Pani minister, ja też jestem posłem pierwszą kadencję.</utt>
      <utt t="reaction">Wesołość na sali, oklaski</utt>
      <utt t="norm">Zrobiło mi się smutno. No cóż, powracamy teraz… Nie, nie, płakać nie będę, nie ma tu konstytucji w tej chwili ze mną. Powracamy do rozpatrzenia punktu 4. porządku dziennego: Sprawozdanie komisji…</utt>
      <utt t="reaction">Wypowiedź poza mikrofonem</utt>
      <utt t="norm">A, pan Suski ma. To dobrze. Ostatnio prosił, żebym mu sprezentował, sprezentowałem, to później sobie w ciemnym saloniku zapłaczemy nad nią razem. Powracamy do rozpatrzenia punktu 4. porządku dziennego: Sprawozdanie Komisji Polityki Społecznej i Rodziny o rządowym projekcie ustawy o świadczeniu honorowym z tytułu ukończenia 100 lat życia. Przystępujemy do trzeciego czytania. Komisja wnosi o uchwalenie projektu ustawy z druku nr 709. Przystępujemy do głosowania. Kto z pań i panów posłów jest za przyjęciem w całości projektu ustawy w brzmieniu z druku nr 709, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 425 posłów. 408 – za, 16 – przeciw, 1 się wstrzymał. Stwierdzam, że Sejm uchwalił ustawę o świadczeniu honorowym z tytułu ukończenia 100 lat życia. Powracamy do rozpatrzenia punktu 5. porządku dziennego: Sprawozdanie Komisji Gospodarki i Rozwoju o rządowym projekcie ustawy o zmianie niektórych ustaw związanych z udzielaniem pomocy de minimis. Przystępujemy do trzeciego czytania. Komisja wnosi o uchwalenie projektu ustawy z druku nr 697. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 697, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. 233 – za, 178 – przeciw, 16 się wstrzymało. Stwierdzam, że Sejm uchwalił ustawę o zmianie niektórych ustaw związanych z udzielaniem pomocy de minimis. Powracamy do rozpatrzenia punktu 2. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o podatku od towarów i usług oraz niektórych innych ustaw. Dodatkowe sprawozdanie komisji to druk nr 701-A. Przystępujemy do trzeciego czytania. A ja proszę panią posłankę Krystynę Sibińską o przedstawienie dodatkowego sprawozdania komisji. Bardzo proszę.</utt>
    </speech>
    <speech speaker="Minister Klimatu i Środowiska Paulina Hennig-Kloska">
      <utt t="norm">Ja chciałam</utt>
      <utt t="reaction">Gwar na sali, dzwonek</utt>
      <utt t="norm">, panie marszałku, panie i panowie posłowie, do posła Płaczka. Podarł pan właśnie ustawę, z której postanowiło skorzystać 2400 tys. obywateli.</utt>
      <utt t="reaction">Oklaski</utt>
      <utt t="norm">2400 tys. obywateli nie jest w stanie opłacić swoich rachunków za energię elektryczną, cieplną, bo mają zbyt niskie dochody.</utt>
      <utt t="interrupt" by="Poseł Włodzimierz Skalik">Z powodu zielonego ładu.</utt>
      <utt t="norm">Państwo postanowiło</utt>
      <utt t="reaction">Gwar na sali, dzwonek</utt>
      <utt t="norm">wesprzeć tę grupę obywateli – 2400 tys. Nie ma żadnej zbędnej zwłoki. Decyzje zostały…</utt>
      <utt t="interrupt" by="Poseł Grzegorz Adam Płaczek">Zapraszam do gminy, do Katowic. Kłamie pani, pani poseł.</utt>
      <utt t="norm">Ja rozumiem, że pan nie zna procedury, jest pan posłem pierwszą kadencję</utt>
      <utt t="reaction">Poruszenie na sali</utt>
      <utt t="norm">, więc wytłumaczę panu, jak wygląda procedura. Wnioski zostały przez samorządy przyjęte, decyzje zapadły. Teraz Ministerstwo Finansów wydało zgodę na uruchomienie środków i wypłacanie ich obywatelom. Przed kluczowym sezonem grzewczym te pieniądze trafią do obywateli, bo są im bardzo potrzebne. Konfederacja głosowała przeciwko tej ustawie, przeciwko wypłaceniu tych pieniędzy obywatelom. Pan by się wstydził wychodzić dzisiaj na mównicę.</utt>
      <utt t="reaction">Oklaski</utt>
    </speech>
    <speech speaker="Poseł Sprawozdawca Krystyna Sibińska">
      <utt t="norm">Panie Marszałku! Wysoka Izbo! Przedstawię dodatkowe sprawozdanie Komisji Finansów Publicznych o rządowym projekcie ustawy o zmianie ustawy o podatku od towarów i usług oraz niektórych innych ustaw, druk nr 656. Na posiedzeniu w dniu 16 października Sejm skierował ponownie projekt ustawy do komisji w celu rozpatrzenia poprawki zgłoszonej w drugim czytaniu. Komisja Finansów Publicznych, po rozpatrzeniu poprawki na posiedzeniu w dniu 17 października 2024 r., wnosi o odrzucenie tej poprawki i oczywiście o przyjęcie całej ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Komisja wnosi o uchwalenie projektu ustawy z druku nr 701 i przedstawia w dodatkowym sprawozdaniu poprawkę, nad którą Sejm głosować będzie w pierwszej kolejności. W jedynej poprawce do art. 113 ust. 1 ustawy o podatku od towarów i usług wnioskodawcy proponują zmianę wysokości kwoty, o której mowa w tym przepisie. Komisja wnosi o odrzucenie tej poprawki. Pytania chcieliby zadać poseł Ćwik i poseł Kowalski. Pan poseł Ćwik pierwszy się zgłosił. Bardzo proszę. Pan poseł Wipler też?</utt>
      <utt t="interrupt" by="Poseł Przemysław Wipler">Ja też.</utt>
      <utt t="norm">Dobra. Pan poseł Kowalski. Proszę bardzo.</utt>
    </speech>
    <speech speaker="Poseł Janusz Kowalski">
      <utt t="norm">Panie Marszałku! Wysoka Izbo! To jest ważny moment. Pan minister Andrzej Domański obiecał podniesienie zwolnienia podmiotowego z VAT z 200 do 240 tys. zł. Taka jest poprawka Konfederacji. My będziemy głosować oczywiście za, dlatego że Prawo i Sprawiedliwość stoi za przedsiębiorcami</utt>
      <utt t="reaction">Wesołość na sali</utt>
      <utt t="norm">, ale złożyliśmy projekt ustawy, aby podnieść próg zwolnienia do 300 tys. zł. Wyjmijmy tę sprawę ze sporu politycznego, stańmy za polskimi rzemieślnikami, budowlańcami, podatkowcami, którzy dzisiaj cierpią ze względu na wysoką inflację, i podnieśmy próg zwolnienia podmiotowego z VAT do 300 tys. zł, a dzisiaj zagłosujmy za tą poprawką. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Pan poseł Ćwik.</utt>
    </speech>
    <speech speaker="Poseł Sławomir Ćwik">
      <utt t="norm">Szanowny Panie Marszałku! Wysoka Izbo! Ja widzę, że Prawu i Sprawiedliwości obecność w opozycji bardzo dobrze robi, bo dzisiaj państwo chcecie obniżać podatki, a przez 8 lat tego nie robiliście.</utt>
      <utt t="reaction">Poruszenie na sali</utt>
      <utt t="interrupt" by="Poseł Bożena Borys-Szopa">Kłamiesz!</utt>
      <utt t="norm">Natomiast wracając do poprawki, poprawkę złożył pan poseł Mentzen. Niestety nie było go na posiedzeniu komisji, aby bronić poprawki, aby ją przedstawiać i przekonywać do jej przegłosowania. Ja zwróciłem się do ministra o dodatkowe informacje w tym zakresie, wrócimy do tematu. Natomiast na ostatnim posiedzeniu, kiedy było drugie czytanie projektu ustawy, poseł, który tytułuje się doktorem nauk ekonomicznych i podobno jest doradcą podatkowym, wprowadzał Wysoką Izbę w błąd, że podatek od towarów i usług to jest coś innego niż podatek od wartości dodanej. Być może ktoś skrót VAT zamiast rozczytywać jako value added tax, czyli podatek od wartości dodanej, rozczytuje jako podatek od towarów i usług.</utt>
      <utt t="interrupt" by="Poseł Przemysław Wipler">A gdzie jest pytanie?</utt>
      <utt t="norm">Niestety praca pana posła Mentzena nie stanowi wartości dodanej dla pracy tej Izby, co widać w głosowaniach i w pracach w komisji.</utt>
      <utt t="reaction">Dzwonek</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Sławomir Ćwik">
      <utt t="norm">Panie pośle Mentzen, pan może i zna się na Vacie, ale chyba cukrowej. Dziękuję.</utt>
      <utt t="reaction">Wesołość na sali, oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Pan poseł Wipler.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Obiecaliście kwotę wolną 50 tys. zł w podatku dochodowym…</utt>
      <utt t="interrupt" by="Głos z sali">60!</utt>
      <utt t="norm">60 tys. Nie ma jej. Obiecaliście cofnięcie Polskiego Ładu, jeżeli chodzi o składkę zdrowotną. Nie zrobiliście tego. Obiecywaliście podczas kampanii do Parlamentu Europejskiego, robił to i pan minister Domański, i pan premier Tusk, że podniesiecie zwolnienie podmiotowe w zakresie podatku VAT. Wszystkie wasze propozycje składamy my jako klub Konfederacji, żeby wam pomóc je spełnić, i jakoś wam to nie idzie. Pytanie moje brzmi, czy zamierzacie spełnić choć jedną swoją gospodarczą zapowiedź, obietnicę, którą składaliście wyborcom, czy we wszystkim będziecie kłamać, oszukiwać i finalnie rekomendować negatywnie zmiany, które w kampaniach wyborczych proponujecie? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Czy ktoś z wnioskodawców, rządu chce się odnieść? Jeżeli nie, to głosujemy. Kto z pań i panów posłów jest za przyjęciem poprawki, o której mówiłem, zechce podnieść rękę i nacisnąć przycisk. Kto jest przeciw? Kto się wstrzymał… Przypomnę, że głosujemy nad 1. poprawką zgłoszoną przez klub Konfederacji. Kto się wstrzymał? Głosowało 429 posłów. 198 – za, 230 – przeciw, 1 się wstrzymał. Stwierdzam, że Sejm poprawkę odrzucił.</utt>
      <utt t="interrupt" by="Poseł Konrad Berkowicz">Socjaliści.</utt>
      <utt t="norm">Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 701, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. 230 – za, 197 – przeciw, nikt się nie wstrzymał. Stwierdzam, że Sejm uchwalił ustawę o zmianie ustawy o podatku od towarów i usług oraz niektórych innych ustaw. Powracamy do rozpatrzenia punktu 3. porządku dziennego: Sprawozdanie Komisji Administracji i Spraw Wewnętrznych oraz Komisji Cyfryzacji, Innowacyjności i Nowoczesnych Technologii o rządowym projekcie ustawy o zmianie ustawy o działaniach antyterrorystycznych i ustawy o Agencji Bezpieczeństwa Wewnętrznego oraz Agencji Wywiadu. Dodatkowe sprawozdanie komisji to druk nr 706-A. Przystępujemy do trzeciego czytania. Proszę panią poseł Urszulę Nowogórską o przedstawienie dodatkowego sprawozdania komisji.</utt>
    </speech>
    <speech speaker="Poseł Sprawozdawca Urszula Nowogórska">
      <utt t="norm">Szanowny Panie Marszałku! Wysoka Izbo! Mam zaszczyt przedstawić dodatkowe sprawozdanie Komisji Administracji i Spraw Wewnętrznych oraz Komisji Cyfryzacji, Innowacyjności i Nowoczesnych Technologii o rządowym projekcie ustawy o zmianie ustawy o działaniach antyterrorystycznych i ustawy o Agencji Bezpieczeństwa Wewnętrznego oraz Agencji Wywiadu. Zgodnie z regulaminem Sejmu, art. 47 ust. 1, marszałek Sejmu skierował ponownie projekt ustawy z druku nr 706 do Komisji Administracji i Spraw Wewnętrznych oraz Komisji Cyfryzacji, Innowacyjności i Nowoczesnych Technologii w celu rozpatrzenia zgłoszonych w drugim czytaniu poprawek. Komisje na wspólnym posiedzeniu spotkały się w dniu 17 października. Rekomendują odrzucenie wszystkich sześciu złożonych poprawek oraz głosowanie za całością ustawy. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Jak państwo słyszeli, komisje wnoszą o uchwalenie projektu ustawy z druku nr 706. Przedstawiają też wnioski mniejszości i poprawki, nad którymi głosować będziemy w pierwszej kolejności. Poprawki od 1. do 4. oraz 1. wniosek mniejszości zostały zgłoszone do art. 1 projektu ustawy nowelizującej zawierającego zmiany do ustawy o działaniach antyterrorystycznych. W 1. poprawce wnioskodawcy proponują nie dodawać rozdziału 5a. Komisje wnoszą o jej odrzucenie. Przyjęcie tej poprawki spowoduje bezprzedmiotowość 1. wniosku mniejszości oraz poprawek od 2. do 4. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 22 – za, 405 – przeciw, 1 się wstrzymał. Stwierdzam, że Sejm poprawkę odrzucił. W 2. poprawce do dodawanego art. 26c wnioskodawcy proponują skreślić w nim ust. 2. Komisje wnoszą o jej odrzucenie. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. 20 – za, 406 – przeciw, nikt się nie wstrzymał. Sejm poprawkę odrzucił. W 3. poprawce do dodawanego art. 26d wnioskodawcy proponują nowe brzmienie ust. 3. Komisje wnoszą o jej odrzucenie. Kto z pań i panów posłów jest za przyjęciem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. 190 – za, 233 – przeciw, nikt się nie wstrzymał. Stwierdzam, że Sejm poprawkę odrzucił. W 1. wniosku mniejszości do art. 26d wnioskodawcy proponują dodać w nim ust. 8. Przystępujemy do głosowania.</utt>
      <utt t="interrupt" by="Poseł Janusz Cieszyński">Panie marszałku…</utt>
      <utt t="norm">Pytanie? Pan poseł Cieszyński. Bardzo proszę.</utt>
    </speech>
    <speech speaker="Poseł Janusz Cieszyński">
      <utt t="norm">Bardzo serdecznie dziękuję.</utt>
      <utt t="interrupt" by="Poseł Jakub Rutnicki">Oddaj kasę.</utt>
      <utt t="interrupt" by="Głos z sali">Gdzie respiratory?</utt>
      <utt t="norm">Panie Marszałku! To jest poprawka, która daje ludziom realny środek odwoławczy, kiedy treści na ich temat zostaną zablokowane w Internecie. Zachęcam wszystkich do tego, żeby tę poprawkę poprzeć. A to, co robi dzisiaj pan poseł Rutnicki, to jest najlepszy dowód na to, że alkotubki jeszcze są legalne. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Ale już wkrótce nie będą. A więc głosujemy nad 1. wnioskiem mniejszości. Kto z pań i panów posłów jest za przyjęciem 1. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. 198 – za, 229 – przeciw, nikt się nie wstrzymał. Sejm wniosek mniejszości odrzucił. W 4. poprawce wnioskodawcy proponują skreślić dodawane art. 26f–26h. Komisje wnoszą o jej odrzucenie. Głosujemy. Kto z państwa jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 425 posłów. 194 – za, 231 – przeciw, nikt się nie wstrzymał. Sejm poprawkę odrzucił. Poprawki 5. i 6. zostały zgłoszone do art. 2 projektu ustawy nowelizującej zawierającego zmiany do ustawy o Agencji Bezpieczeństwa Wewnętrznego oraz Agencji Wywiadu. W 5. poprawce do art. 32c wnioskodawcy proponują skreślić w nim ust. 6. Komisje wnoszą o jej odrzucenie. Przystępujemy do głosowania. Kto z pań i panów posłów jest za przyjęciem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 21 – za, 407 – przeciw, 1 się wstrzymał. Sejm poprawkę odrzucił. W 6. poprawce do art. 32c wnioskodawcy proponują nowe brzmienie ust. 7. Komisje wnoszą o jej odrzucenie. Kto z państwa jest za przyjęciem 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 425 posłów. 23 – za, 401 – przeciw, 1 się wstrzymał. Sejm poprawkę odrzucił. W 2. wniosku mniejszości wnioskodawcy proponują dodać art. 4a do projektu ustawy nowelizującej. Głosujemy. Kto z pań i panów posłów jest za przyjęciem 2. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. 173 – za, 233 – przeciw, 20 się wstrzymało.</utt>
      <utt t="reaction">Wesołość na sali</utt>
      <utt t="norm">Sejm wniosek mniejszości odrzucił. Coś mnie ominęło, zdaje się. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 706, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 231 – za, 198 – przeciw, nikt się nie wstrzymał. Stwierdzam, że Sejm uchwalił ustawę o zmianie ustawy o działaniach antyterrorystycznych i ustawy o Agencji Bezpieczeństwa Wewnętrznego oraz Agencji Wywiadu. Powracamy do rozpatrzenia punktu 13. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o podatku akcyzowym. Przystępujemy do trzeciego czytania. Komisja wnosi o uchwalenie projektu ustawy z druku nr 716. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 716, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. 236 – za, 188 – przeciw, 2 się wstrzymało. Stwierdzam, że Sejm uchwalił ustawę o zmianie ustawy o podatku akcyzowym. Zanim będzie kolejny punkt i kolejne głosowanie, pozdrawiamy grupę strażaków ochotników z OSP Brzeźnio, powiat sieradzki, którzy są tu na zaproszenie pani poseł Jolanty Zięby-Gzik.</utt>
      <utt t="reaction">Oklaski</utt>
      <utt t="norm">Witamy was serdecznie. Jaka liczna grupa. Powracamy do rozpatrzenia punktu 23. porządku dziennego: Sprawozdanie Komisji Administracji i Spraw Wewnętrznych o rządowym projekcie ustawy o udziale Rzeczypospolitej Polskiej w Systemie Wjazdu/Wyjazdu. Dodatkowe sprawozdanie komisji to druk nr 732-A. Przystępujemy do trzeciego czytania. Proszę pana posła Bartosza Romowicza o przedstawienie dodatkowego sprawozdania komisji.</utt>
    </speech>
    <speech speaker="Poseł Sprawozdawca Bartosz Romowicz">
      <utt t="norm">Szanowny Panie Marszałku! Wysoka Izbo! Dodatkowe sprawozdanie Komisji Administracji i Spraw Wewnętrznych o rządowym projekcie ustawy o udziale Rzeczypospolitej Polskiej w Systemie Wjazdu/Wyjazdu. Sejm na 20. posiedzeniu w dniu 17 października tego roku, zgodnie z art. 47 ust. 1 regulaminu Sejmu, skierował ponownie projekt ustawy zawarty w druku nr 732 do Komisji Administracji i Spraw Wewnętrznych w celu rozpatrzenia poprawek zgłoszonych w drugim czytaniu. Komisja Administracji i Spraw Wewnętrznych po rozpatrzeniu poprawek na posiedzeniu w dniu wczorajszym wnosi, aby Wysoki Sejm przyjął następujące poprawki: poprawkę 1., która ma nadać art. 4 ust. 1 nowe brzmienie, i poprawkę 2., która ma zmienić art. 19 pkt 2. Chcę podziękować w tym miejscu wszystkim posłankom i posłom, którzy pracowali nad tym projektem ustawy. Chcę też powiedzieć o jednej rzeczy. Ten akt to jest implementacja prawa Unii Europejskiej. Leżał on od 2017 r., a my potrafiliśmy to zrobić w 2 dni. I to nie jest powód do dumy, tylko powód do wstydu, dlatego że 10 listopada ma on wejść życie i gdybyśmy dzisiaj tego nie zrobili, na tym posiedzeniu, w 2 dni, w takim błyskawicznym tempie, to Polska byłaby hamulcowym wprowadzenia dobrych rozwiązań w zakresie bezpieczeństwa całej Unii Europejskiej. Dziękuję bardzo.</utt>
      <utt t="reaction">Oklaski</utt>
      <utt t="norm">20. posiedzenie Sejmu w dniu 18 października 2024 r. Punkty 23. i 7. porządku dziennego – głosowanie Kto jest przeciw? Kto się wstrzymał? Głosowało 426 posłów. 424 – za, 2 – przeciw, nikt się nie wstrzymał. Sejm poprawkę przyjął. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 732, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. 425 – za, nikt nie był przeciw, 1 się wstrzymał. Sejm uchwalił ustawę o udziale Rzeczypospolitej Polskiej w Systemie Wjazdu/Wyjazdu. Powracamy do rozpatrzenia punktu 7. porządku dziennego: Sprawozdanie Komisji Regulaminowej, Spraw Poselskich i Immunitetowych w sprawie wniosku Prokuratora Okręgowego w Warszawie z dnia 10 czerwca 2021 r. o wyrażenie zgody na pociągnięcie do odpowiedzialności karnej poseł Joanny Muchy. Na podstawie art. 105 ust. 2 Konstytucji Rzeczypospolitej Polskiej poseł może być pociągnięty do odpowiedzialności karnej za zgodą Sejmu. Przypominam, że Komisja Regulaminowa, Spraw Poselskich i Immunitetowych na podstawie art. 7c ust. 5 ustawy o wykonywaniu mandatu posła i senatora proponuje, aby Sejm odrzucił wniosek</utt>
      <utt t="reaction">Gwar na sali, dzwonek</utt>
      <utt t="norm">o wyrażenie zgody na pociągnięcie do odpowiedzialności karnej poseł Joanny Muchy. Na podstawie art. 7c ust. 6 ustawy o wykonywaniu mandatu posła i senatora Sejm wyraża zgodę na pociągnięcie posła do odpowiedzialności karnej w drodze uchwały podjętej bezwzględną większością głosów ustawowej liczby posłów. Głosować będziemy nad wnioskiem o wyrażenie zgody na pociągnięcie do odpowiedzialności karnej poseł Joanny Muchy. Przystępujemy do głosowania. Kto z pań i panów posłów jest za przyjęciem wniosku prokuratora okręgowego w Warszawie o wyrażenie zgody przez Sejm na pociągnięcie do odpowiedzialności karnej poseł Joanny Muchy za czyny określone w tym wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Większość bezwzględna to 231. 178 – za, 238 – przeciw, 10 się wstrzymało.</utt>
      <utt t="interrupt" by="Głos z sali">Uuu…</utt>
      <utt t="norm">Stwierdzam, że wobec nieuzyskania bezwzględnej większości głosów Sejm podjął uchwałę o niewyrażeniu zgody na pociągnięcie do odpowiedzialności karnej poseł Joanny Muchy za czyny określone we wniosku prokuratora okręgowego w Warszawie.</utt>
    </speech>
    <speech speaker="Marszałek Szymon Hołownia">
      <utt t="norm">Jak państwo słyszeli, komisja wnosi o uchwalenie projektu ustawy z druku nr 732. Komisja przedstawia również w dodatkowym sprawozdaniu poprawki, nad którymi głosować będziemy w pierwszej kolejności. W 1. poprawce do art. 4 wnioskodawcy proponują nadać nowe brzmienie ust. 1. Komisja wnosi o jej przyjęcie. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. 405 – za, 17 – przeciw, 1 się wstrzymał. Sejm poprawkę przyjął. W 2. poprawce do art. 21nb w dodawanym ust. 1a ustawy o Policji wnioskodawcy proponują zmianę w pkt 2. Komisja wnosi o jej przyjęcie. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Na podstawie art. 105 ust. 1 Konstytucji Rzeczypospolitej Polskiej poseł może być pociągnięty do odpowiedzialności karnej tylko za zgodą Sejmu. Przypominam, że Komisja Regulaminowa, Spraw Poselskich i Immunitetowych na podstawie art. 7c ust. 5 ustawy o wykonywaniu mandatu posła i senatora proponuje, aby Sejm odrzucił wniosek o wyrażenie zgody na pociągnięcie do odpowiedzialności karnej posła Marka Sowy. Na podstawie art. 7c ust. 6 ustawy o wykonywaniu mandatu posła i senatora Sejm wyraża zgodę na pociągnięcie posła do odpowiedzialności karnej w drodze uchwały podjętej bezwzględną większością głosów ustawowej liczby posłów. Głosować będziemy nad wnioskiem o wyrażenie zgody na pociągnięcie do odpowiedzialności karnej posła Marka Sowy. Głosujemy. Kto z pań i panów posłów jest za przyjęciem wniosku oskarżyciela prywatnego Macieja Lisowskiego z dnia 23 kwietnia 2024 r., uzupełnionego w dniu 14 czerwca 2024 r., o wyrażenie zgody przez Sejm na pociągnięcie do odpowiedzialności karnej posła Marka Sowy za czyn określony w tym wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. Większość bezwzględna to 231. 164 – za, 247 – przeciw, 12 się wstrzymało. Stwierdzam, że Sejm wobec nieuzyskania bezwzględnej większości głosów podjął uchwałę o niewyrażeniu zgody na pociągnięcie do odpowiedzialności karnej posła Marka Sowy za czyn określony we wniosku oskarżyciela prywatnego Macieja Lisowskiego z dnia 23 kwietnia 2024 r., uzupełniony w dniu 14 czerwca 2024 r.</utt>
      <utt t="interrupt" by="Poseł Jakub Rutnicki">A poseł Dolata jak głosował?</utt>
      <utt t="norm">Powracamy do rozpatrzenia punktu 9. porządku dziennego: Sprawozdanie Komisji Regulaminowej, Spraw Poselskich i Immunitetowych w sprawie wniosku oskarżyciela prywatnego Macieja Lisowskiego reprezentowanego przez radcę prawnego Tomasza A. Kuśmierka z dnia 27 czerwca 2024 r. o wyrażenie zgody na pociągnięcie do odpowiedzialności karnej posła Marka Sowy. Na podstawie art. 105 ust. 1 Konstytucji Rzeczypospolitej Polskiej poseł może być pociągnięty do odpowiedzialności karnej tylko za zgodą Sejmu. Przypominam, że Komisja Regulaminowa, Spraw Poselskich i Immunitetowych na podstawie art. 7c ust. 5 ustawy o wykonywaniu mandatu posła i senatora proponuje, aby Sejm odrzucił wniosek o wyrażenie zgody na pociągnięcie do odpowiedzialności karnej posła Marka Sowy. Na podstawie art. 7c ust. 6 ustawy o wykonywaniu mandatu posła i senatora Sejm wyraża zgodę na pociągnięcie posła do odpowiedzialności karnej w drodze uchwały podjętej bezwzględną większością głosów ustawowej liczby posłów. Głosować będziemy nad wnioskiem o wyrażenie zgody na pociągnięcie do odpowiedzialności karnej posła Marka Sowy. Głosujemy. Kto z pań i panów posłów jest za przyjęciem wniosku oskarżyciela prywatnego Macieja Lisowskiego z dnia 27 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marka Sowy za czyn określony w tym wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 422 posłów. Większość bezwzględna to 231. 161 – za, 247 – przeciw, 14 się wstrzymało. Stwierdzam, że Sejm wobec nieuzyskania bezwzględnej większości głosów podjął uchwałę o niewyrażeniu zgody na pociągnięcie do odpowiedzialności karnej posła Marka Sowy za czyn określony we wniosku oskarżyciela prywatnego Macieja Lisowskiego z dnia 27 czerwca 2024 r. Powracamy do rozpatrzenia punktu 10. porządku dziennego: Sprawozdanie Komisji Regulaminowej, Spraw Poselskich i Immunitetowych w sprawie wniosku oskarżyciela prywatnego Piotra Gruszczyńskiego reprezentowanego przez adwokata Andrzeja Gozdowskiego z dnia 14 grudnia 2021 r., uzupełnionego w dniu 11 lutego 2022 r., o wyrażenie zgody na pociągnięcie do odpowiedzialności karnej posła Zbigniewa Dolaty. Na podstawie art. 105 ust. 2 Konstytucji Rzeczypospolitej Polskiej poseł może być pociągnięty do odpowiedzialności karnej za zgodą Sejmu.</utt>
      <utt t="interrupt" by="Poseł Jakub Rutnicki">A pan poseł Dolata jak głosował?</utt>
      <utt t="norm">Przypominam, że Komisja Regulaminowa, Spraw Poselskich i Immunitetowych na podstawie art. 7c ust. 5 ustawy o wykonywaniu mandatu posła i senatora proponuje, aby Sejm odrzucił wniosek o wyrażenie zgody na pociągnięcie do odpowiedzialności karnej posła Zbigniewa Dolaty. Na podstawie art. 7c ust. 6 ustawy o wykonywaniu mandatu posła i senatora Sejm wyraża zgodę na pociągnięcie posła do odpowiedzialności karnej w drodze uchwały podjętej bezwzględną większością głosów ustawowej liczby posłów. Głosować będziemy nad wnioskiem o wyrażenie zgody na pociągnięcie do odpowiedzialności karnej posła Zbigniewa Dolaty. Głosujemy. Kto z pań i panów posłów jest za przyjęciem wniosku oskarżyciela prywatnego Piotra Gruszczyńskiego o wyrażenie zgody przez Sejm na pociągnięcie do odpowiedzialności karnej posła Zbigniewa Dolaty za czyn określony w tym wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Większość bezwzględna to 231. Nikt nie był za, 425 – przeciw, 1 się wstrzymał.</utt>
      <utt t="reaction">Oklaski</utt>
      <utt t="norm">Stwierdzam, że wobec nieuzyskania bezwzględnej większości głosów Sejm podjął uchwałę o niewyrażeniu zgody na pociągnięcie do odpowiedzialności karnej posła Zbigniewa Dolaty za czyn określony we wniosku oskarżyciela prywatnego Piotra Gruszczyńskiego. Chciałbym serdecznie pozdrowić, korzystając z tej okazji, uczniów i nauczycieli z Publicznej Szkoły Podstawowej im. Kazimierza Wielkiego w Przedborzu, którzy są tutaj na zaproszenie pani poseł Anny Milczanowskiej. Witamy was serdecznie. A pan poseł Piotr Polak zaprosił obecną na galerii młodzież ze Szkoły Podstawowej nr 10 w Sieradzu. Witamy was bardzo serdecznie w Sejmie.</utt>
      <utt t="reaction">Oklaski</utt>
      <utt t="norm">Przystępujemy do rozpatrzenia punktu 17. porządku dziennego: Sprawozdanie Komisji Finansów Publicznych o uchwale Senatu w sprawie ustawy o zmianie ustawy o podatku dochodowym od osób fizycznych oraz niektórych innych ustaw (druki nr 713 i 724). Proszę panią poseł Katarzynę Kierzek-Koperską o przedstawienie sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Katarzyna Kierzek-Koperska">
      <utt t="norm">Szanowny Panie Marszałku! Wysoka Izbo! Do Komisji Finansów Publicznych wpłynęły dwie poprawki Senatu do ustawy o zmianie ustawy o podatku dochodowym od osób fizycznych oraz niektórych innych ustaw. Te dwie poprawki zostały rozpatrzone przez komisje pozytywnie. Komisja Finansów Publicznych na posiedzeniu 15 października wniosła o przyjęcie ustawy wraz z poprawkami. I jest to, panie pośle Wipler, konkret dla przedsiębiorców, bo mówimy o PIT kasowym. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Teraz będziemy głosowali dwie ustawy, nad którymi pracował Senat. Przypominam, że Sejm odrzuca poprawki Senatu bezwzględną większością głosów w obecności co najmniej połowy ustawowej liczby posłów. Jeśli Sejm nie odrzuci poprawki Senatu, uważa się ją za przyjętą. W punktach porządku dziennego dotyczących rozpatrywania poprawek Senatu głosować będziemy nad wnioskami o odrzucenie poprawek Senatu. W 1. poprawce do ustawy o podatku dochodowym od osób fizycznych Senat proponuje zmianę w art. 14c ust. 4 pkt 1 oraz w art. 22 ust. 4a. Komisja wnosi o jej odrzucenie. Przystępujemy do głosowania. Kto z pań i panów posłów jest za odrzuceniem 1. poprawki, zechce podnieść rękę i nacisnąć przycisk. Kto jest przeciw odrzuceniu? Kto się wstrzymał? Głosowało 430 posłów. Większość bezwzględna – 216. 232 – za, 198 – przeciw, nikt się nie wstrzymał. Stwierdzam, że Sejm odrzucił poprawkę bezwzględną większością głosów. W 2. poprawce Senat proponuje nadać inne brzmienie art. 7 ustawy nowelizującej. Komisja wnosi o jej odrzucenie. Głosujemy. Kto z pań i panów posłów jest za odrzuceniem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. Większość bezwzględna – 215. 231 – za, 198 – przeciw, nikt się nie wstrzymał. Stwierdzam, że Sejm odrzucił poprawkę bezwzględną większością głosów. Na tym zakończyliśmy rozpatrywanie uchwały Senatu w sprawie ustawy o zmianie ustawy o podatku dochodowym od osób fizycznych oraz niektórych innych ustaw. Przystępujemy do rozpatrzenia punktu 18. porządku dziennego: Sprawozdanie Komisji Gospodarki i Rozwoju o uchwale Senatu w sprawie ustawy o zmianie ustawy o udostępnianiu informacji gospodarczych i wymianie danych gospodarczych (druki nr 721 i 725). Proszę pana posła Jerzego Meysztowicza o przedstawienie sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Jerzy Meysztowicz">
      <utt t="norm">Panie Marszałku! Wysoka Izbo! Przedstawiam sprawozdanie Komisji Gospodarki i Rozwoju o uchwale Senatu w sprawie ustawy o zmianie ustawy o udostępnianiu informacji gospodarczych i wymianie danych gospodarczych, druk nr 721. Marszałek Sejmu, zgodnie z art. 54 ust. 1 regulaminu Sejmu, skierował w dniu 11 października 2024 r. uchwałę Senatu w powyższej sprawie do Komisji Gospodarki i Rozwoju. Komisja Gospodarki i Rozwoju na posiedzeniu 15 października po rozpatrzeniu uchwały wnosi, aby Wysoki Sejm raczył w pkt 1 i w pkt 2 przyjąć poprawki Senatu. Dziękuję bardzo.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Głosować będziemy zgodnie z tymi samymi zasadami co w poprzednim punkcie. W 1. poprawce do art. 25 ust. 1 ustawy o udostępnianiu informacji gospodarczych i wymianie danych gospodarczych Senat proponuje m.in. zmianę w pkt 3. Komisja wnosi o jej przyjęcie. Głosujemy. Kto z pań i panów posłów jest za odrzuceniem 1. poprawki Senatu, zechce podnieść rękę i nacisnąć przycisk. Kto jest przeciw odrzuceniu, a więc za poprawką?</utt>
      <utt t="reaction">Wypowiedź poza mikrofonem</utt>
      <utt t="norm">Jestem, jestem, oczywiście. Ale pani poseł Gołaś dobiegła, więc wszystko się zgadza. Kto się wstrzymał? Głosowało 428 posłów. Większość bezwzględna – 215. 198 – za, 230 – przeciw, nikt się nie wstrzymał. Stwierdzam, że Sejm wobec nieuzyskania bezwzględnej większości głosów poprawkę przyjął. W 2. poprawce do art. 2 ustawy nowelizującej Senat proponuje nowe brzmienie ust. 1 i 4. Komisja wnosi o jej przyjęcie. Głosujemy. Kto z pań i panów posłów jest za odrzuceniem 2. poprawki Senatu, zechce podnieść rękę i nacisnąć przycisk. Kto jest przeciw odrzuceniu? Kto się wstrzymał? Głosowało 429 posłów. Większość bezwzględna – 215. 177 – za, 252 – przeciw, nikt się nie wstrzymał. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. Na tym zakończyliśmy rozpatrywanie uchwały Senatu w sprawie ustawy o zmianie ustawy o udostępnianiu informacji gospodarczych i wymianie danych gospodarczych. Przystępujemy do rozpatrzenia punktu 19. porządku dziennego: Drugie czytanie komisyjnego projektu uchwały w sprawie udziału Rzeczypospolitej Polskiej w pracach Unii Europejskiej w okresie styczeń–czerwiec 2024 r. (przewodnictwo Belgii w Radzie Unii Europejskiej) (druki nr 651 i 686) – głosowanie. Przechodzimy do głosowania nad projektem uchwały. Sprawozdanie komisji to druk nr 686. Proszę pana posła Andrzeja Grzyba o przedstawienie sprawozdania komisji. Jest pan poseł Grzyb?</utt>
      <utt t="interrupt" by="Poseł Piotr Zgorzelski">Nie ma posła Grzyba.</utt>
      <utt t="norm">Nie ma, więc będziemy głosować. Czy jest ktoś inny z komisji? Nie możemy głosować. Nie ma sprawozdawcy, nie ma głosowania. Takie życie. W takim razie będziemy głosować w następnym bloku głosowań 6 listopada nad tym projektem uchwały. A my idziemy dalej. Pani przewodnicząca chce?</utt>
      <utt t="interrupt" by="Poseł Agnieszka Pomaska">Tak, ja.</utt>
      <utt t="norm">Bardzo dobrze, bardzo proszę. Możemy dopuścić taką sytuację?</utt>
      <utt t="interrupt" by="Głos z sali">Nie.</utt>
      <utt t="norm">Nie możemy dopuścić.</utt>
      <utt t="interrupt" by="Poseł Barbara Bartuś">To jest złamanie regulaminu.</utt>
    </speech>
    <speech speaker="Poseł Agnieszka Pomaska">
      <utt t="norm">Panie Marszałku! Wysoka Izbo! Ze względu na nieobecność posła sprawozdawcy…</utt>
      <utt t="reaction">Gwar na sali</utt>
    </speech>
    <speech speaker="Marszałek Szymon Hołownia">
      <utt t="norm">Ale proszę o ciszę. Pani przewodnicząca chce coś powiedzieć.</utt>
    </speech>
    <speech speaker="Poseł Agnieszka Pomaska">
      <utt t="norm">…chciałam poinformować, że Komisja do Spraw Unii Europejskiej opowiedziała się za odrzuceniem poprawki, potwierdzając tym samym drastyczną – na korzyść Polski – zmianę polityki europejskiej. Komisja do Spraw Unii Europejskiej odrzuciła myślenie, w którym szuka sporu w Unii Europejskiej. Komisja do Spraw Unii Europejskiej pokazała, że polityka pohukiwania na naszych europejskich partnerów poniosła porażkę. Dzisiaj obserwujemy, ile Polska znaczy, ile Polska może znaczyć. Dzisiaj obserwujemy to w Brukseli.</utt>
      <utt t="interrupt" by="Głos z sali">Siadaj!</utt>
      <utt t="reaction">Część posłów uderza w pulpity</utt>
      <utt t="norm">Dzisiaj widzimy, że mądra polityka europejska, szukanie sojuszników może przynieść pozytywny efekt, a te efekty to zniesienie procedury art. 7 wobec Polski…</utt>
      <utt t="interrupt" by="Głos z sali">Panie marszałku, regulamin.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Agnieszka Pomaska">
      <utt t="norm">…i przywrócenie praworządności. Przywrócenie unijnych środków i przywrócenie pieniędzy z KPO.</utt>
      <utt t="interrupt" by="Poseł Jan Mosiński">Regulamin.</utt>
      <utt t="interrupt" by="Poseł Przemysław Wipler">Czas.</utt>
      <utt t="interrupt" by="Poseł Jakub Rutnicki">Cisza!</utt>
      <utt t="norm">Wasza polityka poniosła porażkę na korzyść Polski. Dzisiaj możemy być z polityki europejskiej i z polskiego premiera dumni. Bardzo dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł. Z przyczyn formalnych nie będziemy głosować nad…</utt>
      <utt t="reaction">Wypowiedź poza mikrofonem</utt>
      <utt t="norm">Panie pośle, ale…</utt>
      <utt t="interrupt" by="Poseł Sebastian Kaleta">Pani przewodnicząca…</utt>
      <utt t="norm">Bo pani przewodnicząca komisji, która…</utt>
      <utt t="interrupt" by="Poseł Sebastian Kaleta">W jakim trybie pani przewodnicząca przemawiała, panie marszałku?</utt>
      <utt t="norm">Teraz zacytuję: bez żadnego trybu.</utt>
      <utt t="reaction">Oklaski</utt>
      <utt t="interrupt" by="Poseł Sebastian Kaleta">Aha.</utt>
      <utt t="norm">A pan, panie pośle, bardzo proszę, żeby zajął miejsce, bo będziemy za chwilę przechodzić do kolejnego punktu porządku dziennego.</utt>
      <utt t="interrupt" by="Poseł Sebastian Kaleta">Sprostowanie…</utt>
      <utt t="interrupt" by="Poseł Jakub Rutnicki">Zejdź!</utt>
      <utt t="norm">Teraz opowiem panu, jak wyglądała sytuacja. Nie ma posła sprawozdawcy, więc myślałem, że pani przewodnicząca wyjaśni nam szczegóły z tym związane. Postanowiła zabrać głos. Postanowiła zabrać głos w trochę inną stronę.</utt>
      <utt t="interrupt" by="Poseł Sebastian Kaleta">Panie marszałku, pragnę przedstawić…</utt>
      <utt t="norm">Rozumiem pana chęci. Gorąco je doceniam, a pana pragnienie jest dla mnie święte. Natomiast nie zostanie zrealizowane. Panie pośle, Antoine de Saint-Exupéry: im większe cierpienie pragnienia, tym większa radość zaspokojenia.</utt>
      <utt t="interrupt" by="Poseł Sebastian Kaleta">Ale ja pragnę przedstawić, panie marszałku…</utt>
      <utt t="interrupt" by="Poseł Antoni Macierewicz">Tak traktujesz świętość.</utt>
      <utt t="norm">Proszę poczekać, aż będzie pan mógł zabrać głos w ramach regulaminu Sejmu. Zapraszam pana do zajęcia miejsca na sali.</utt>
      <utt t="interrupt" by="Poseł Antoni Macierewicz">Kpisz ze świętości.</utt>
      <utt t="norm">Przystępujemy do rozpatrzenia punktu 24. porządku dziennego: Pierwsze czytanie przedstawionego przez Prezydium Sejmu projektu uchwały w sprawie powołania i wyboru składu osobowego Komisji Nadzwyczajnej do spraw ochrony zwierząt (druk nr 737). Prezydium Sejmu na podstawie art. 19 ust. 1 regulaminu Sejmu, po zasięgnięciu opinii Konwentu Seniorów, przedstawiło projekt uchwały w sprawie powołania i wyboru składu osobowego Komisji Nadzwyczajnej do spraw ochrony zwierząt. Czy ktoś z pań i panów posłów pragnie zabrać głos w pierwszym czytaniu projektu uchwały?</utt>
      <utt t="interrupt" by="Głos z sali">Tak.</utt>
      <utt t="norm">Pan poseł Kaleta chciałby w sprawie ochrony zwierząt zabrać głos. Proponuję w związku z tym, żeby Sejm wysłuchał 30-sekundowych oświadczeń w imieniu klubów i koła.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Barbara Bartuś">Tego jeszcze nie było.</utt>
      <utt t="interrupt" by="Poseł Paweł Śliz">Było, było.</utt>
      <utt t="norm">Ale teraz będzie. Jeśli nie usłyszę sprzeciwu, będę uważał, że Sejm propozycję przyjął.</utt>
      <utt t="interrupt" by="Głos z sali">Sprzeciw!</utt>
      <utt t="norm">Sprzeciw. Sprawę tę rozstrzygniemy więc w głosowaniu. Przystępujemy do głosowania. Kto z pań i panów posłów jest za przyjęciem propozycji wysłuchania w dyskusji 30-sekundowych oświadczeń w imieniu klubów i koła, zechce podnieść rękę i nacisnąć przycisk. Nie działa.</utt>
      <utt t="interrupt" by="Głos z sali">Działa.</utt>
      <utt t="norm">Działa. Kto jest przeciw? Kto się wstrzymał?</utt>
      <utt t="interrupt" by="Głos z sali">A pan marszałek Terlecki jak głosował?</utt>
      <utt t="interrupt" by="Głos z sali">2 sekundy.</utt>
      <utt t="norm">Kto będzie chciał mieć 2 sekundy, będzie miał 2 sekundy. Wystarczy poprosić. Głosowało 427 posłów. 226 – za, 198 – przeciw, 3 się wstrzymało. Sejm propozycję przyjął.</utt>
      <utt t="interrupt" by="Poseł Barbara Bartuś">3 minuty były zawsze w pierwszym czytaniu.</utt>
      <utt t="norm">Otwieram dyskusję. Pan poseł Sebastian Kaleta w sprawie ochrony praw zwierząt. Bardzo proszę.</utt>
    </speech>
    <speech speaker="Poseł Sebastian Kaleta">
      <utt t="norm">Panie Marszałku! Wysoka Izbo! W trybie regulaminowym zabieram głos. Otóż skoro każdy może mówić o tym, o czym chce, kiedy chce – pan marszałek pozwala – odnoszę się do beztrybowego wystąpienia pani przewodniczącej. Pani przewodnicząca, pani mówiła o prezydencji belgijskiej. Powiem pani tyle: prezydencja belgijska to pakt migracyjny.</utt>
    </speech>
    <speech speaker="Marszałek Szymon Hołownia">
      <utt t="norm">Do rzeczy, panie pośle.</utt>
    </speech>
    <speech speaker="Poseł Sebastian Kaleta">
      <utt t="norm">A wczoraj Donald Tusk zgodził się, zobowiązał się w imieniu Polski do pilnego wdrożenia paktu migracyjnego.</utt>
      <utt t="interrupt" by="Poseł Jakub Rutnicki">Dziesięć, dziewięć, osiem, siedem…</utt>
    </speech>
    <speech speaker="Marszałek Szymon Hołownia">
      <utt t="norm">Przywołuję pana posła do rzeczy. 20. posiedzenie Sejmu w dniu 18 października 2024 r. Punkt 24. porządku dziennego – głosowanie Ktoś jeszcze?</utt>
      <utt t="interrupt" by="Poseł Jarosław Sachajko">Ja jeszcze.</utt>
      <utt t="norm">Pan poseł Sachajko chce. Bardzo proszę. Pan poseł Sachajko, Republikanie.</utt>
      <utt t="interrupt" by="Głos z sali">Wolni.</utt>
      <utt t="norm">234</utt>
    </speech>
    <speech speaker="Poseł Sebastian Kaleta">
      <utt t="norm">Migranci Tuska będą wysyłani do Polski z Niemiec. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Można? Można. Pan poseł Wipler. Ale bardzo proszę, żebyśmy dyskutowali o ochronie praw zwierząt i o składzie komisji. Dobrze? To jest, rozumiem, temat emocjonujący nas wszystkich. Pan poseł Foltyn będzie reprezentował państwa w tej komisji.</utt>
      <utt t="interrupt" by="Głos z sali">Nie jemy psów.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Jesteśmy przeciwni szybkiemu procedowaniu nad tymi projektami ustaw, ponieważ są to projekty ustaw, które mają naruszać własność, naruszać prawa obywatelskie pod pięknymi hasłami ochrony zwierząt. Dobrymi intencjami piekło jest wybrukowane. Pomysł, żeby projekty organizacji ekologicznych, które chcą po prostu pod pięknymi hasłami</utt>
      <utt t="reaction">Dzwonek</utt>
      <utt t="norm">robić złe rzeczy… Są projekty, nad którymi nie powinniśmy w trybie przyspieszonym procedować. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. W imieniu klubu Koalicji Obywatelskiej pani marszałek Dorota Niedziela. Bardzo proszę, pani marszałek.</utt>
    </speech>
    <speech speaker="Poseł Dorota Niedziela">
      <utt t="norm">Rozumiem, panie pośle, że pan nie chce rozmawiać o zwierzętach. Może nie będziemy rozmawiać o tym, o czym mówicie, że psy mogą służyć do czegoś innego niż do bycia przyjacielem człowieka.</utt>
      <utt t="interrupt" by="Poseł Roman Fritz">Ale pchły. Chodzi o pchły.</utt>
      <utt t="norm">Ale, proszę państwa, mamy w tej chwili w Sejmie osiem projektów. Osiem projektów. Ta komisja jest po to, żeby te projekty, które często mają sprzeczne zapisy, można było w spokoju, w grupie ludzi, którzy się tym zajmują, rozpatrzyć, zobaczyć, które można połączyć</utt>
      <utt t="reaction">Dzwonek</utt>
      <utt t="norm">, i wybrać w trybie rozmowy i konsultacji taki, który nas wszystkich połączy, a nie będzie dzielił.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Rozumiem, że lista posłów zapisanych…</utt>
    </speech>
    <speech speaker="Poseł Jarosław Sachajko">
      <utt t="norm">Ono Marszałko!</utt>
      <utt t="reaction">Oklaski</utt>
      <utt t="norm">Pan marszałek 2 dni temu mówił, żeby nie być dogmatykami w takich sprawach, gdy pani poseł prosiła, aby pan nie używał feminatywów. Ale moje pytanie do pana marszałka jest takie: Dlaczego pan marszałek wykluczył część przedstawicieli polskiego społeczeństwa z możliwości wzięcia udział w tej komisji i zabrania głosu na temat tego bardzo ważnego gospodarczo i społecznie problemu? Panie marszałku</utt>
      <utt t="reaction">Dzwonek</utt>
      <utt t="norm">, nie godzi się.</utt>
      <utt t="interrupt" by="Poseł Paweł Śliz">Ale o co chodzi?</utt>
      <utt t="interrupt" by="Poseł Dorota Niedziela">Trzeba mieć więcej głosów.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, rozumiem, o czym pan mówi, natomiast Prezydium Sejmu podjęło decyzję o tym, że będzie to komisja mała, dlatego nie ma reprezentacji Wolnych Republikanów. Chodzi po prostu o to, że mniejsze kluby mają już poważny kłopot z obsadzeniem komisji, a powstaje kolejna komisja. Duże kluby tego problemu nie mają, ale małe kluby mają ten problem, że nie ma już kim w tych komisjach pracować.</utt>
      <utt t="interrupt" by="Poseł Dorota Niedziela">Ale mogą uczestniczyć.</utt>
      <utt t="norm">W związku z powyższym na ich wniosek Prezydium podjęło taką decyzję. Rozumiem, że was satysfakcjonowałaby komisja średnia, w której mielibyście swojego przedstawiciela. Niestety, tym razem nie będziemy w stanie tego przeprowadzić w związku z taką decyzją Prezydium. Bardzo jest mi z tego powodu przykro.</utt>
      <utt t="interrupt" by="Poseł Dorota Niedziela">Mogą uczestniczyć w tym.</utt>
      <utt t="norm">Czy ktoś jeszcze? Nie widzę. A więc lista posłów zapisanych do głosu została wyczerpana. Zamykam dyskusję. Na podstawie art. 51 ust. 2 regulaminu Sejmu wnoszę o przystąpienie do drugiego czytania bez kierowania projektu uchwały do komisji. Wniosek uzasadniony jest potrzebą sprawnego i kompleksowego rozpatrzenia projektów ustaw związanych z ochroną zwierząt. Wniosek ten poddam pod głosowanie. Głosujemy. Kto z pań i panów posłów jest za przyjęciem wniosku o przystąpienie do drugiego czytania bez skierowania projektu uchwały do komisji, zechce podnieść rękę i nacisnąć przycisk. Kto jest przeciw? Kto się wstrzymał? 20. posiedzenie Sejmu w dniu 18 października 2024 r. Punkty 24. i 20. porządku dziennego – głosowanie</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, dziękuję bardzo. Dla pana informacji: nie można rozciągnąć tego zakazu w czasie i przestrzeni na całą wieczność i przyszłe kadencje Sejmu, bo rozumiem, że do tego pan zmierza. Debata może być po wystąpieniu albo może jej po wystąpieniu nie być.</utt>
      <utt t="interrupt" by="Poseł Antoni Macierewicz">Nie może być.</utt>
      <utt t="norm">Kiedy wchodzi się w kolejny punkt porządku dziennego, wtedy tej debaty już nie ma. Jeżeli chcecie zakazać w tej Izbie debatowania nad słowami pana prezydenta, to ja się do takiego wniosku nie przychylę. Było orędzie, była przerwa, był kolejny punkt porządku dziennego. Wszystko było w najlepszym porządku.</utt>
      <utt t="interrupt" by="Część posłów skanduje">Konstytucja! Konstytucja! Konstytucja!</utt>
      <utt t="norm">Proszę, pokrzyczcie to jeszcze głośniej, bo to jest muzyka dla moich uszu po tych ostatnich latach. Wspaniale, naprawdę bardzo, bardzo się cieszę. A jeżeli ktoś z państwa chce uzyskać ode mnie darmowy egzemplarz konstytucji, zapraszam, zawsze służę. Pan poseł Suski zaczął używać, jest zadowolony.</utt>
      <utt t="reaction">Wesołość na sali, oklaski</utt>
      <utt t="norm">Każdy będzie zadowolony.</utt>
      <utt t="interrupt" by="Poseł Antoni Macierewicz">Dziękujemy.</utt>
      <utt t="norm">Lista posłów zapisanych do głosu została, jak rozumiem, wyczerpana. Zamykam dyskusję. Przystępujemy do głosowania nad całością projektu uchwały. Kto z pań i panów posłów jest za przyjęciem w całości projektu uchwały zawartego w druku nr 737, zechce podnieść rękę i nacisnąć przycisk. Kto jest przeciw? Kto się wstrzymał? Czekam na pana posła, który wbiega jak rącza łania. Dobrze, wbiegł. Głosowało 425 posłów. 388 – za, 28 – przeciw, 9 się wstrzymało. Stwierdzam, że Sejm podjął uchwałę w sprawie powołania i wyboru składu osobowego Komisji Nadzwyczajnej do spraw ochrony zwierząt. Przystępujemy do rozpatrzenia punktu 20. porządku dziennego: Zmiany w składach osobowych komisji sejmowych (druk nr 735). Prezydium Sejmu na podstawie art. 20 ust. 1 i art. 148a ust. 12 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Czy ktoś chce zabrać głos w sprawie tych propozycji? Nie słyszę, nie widzę. Przystępujemy do głosowania. Kto z pań i panów posłów jest za przyjęciem wniosku w brzmieniu z druku nr 735, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 422 posłów. 419 – za, nikt nie był przeciw, 3 się wstrzymało. Marszałek Głosowało 423 posłów. 383 – za, 30 – przeciw, 10 się wstrzymało. Sejm wniosek przyjął. Przystępujemy więc do drugiego czytania projektu uchwały. Czy ktoś chce zabrać głos w tej części? Nie widzę, nikt się nie zgłasza. W związku z powyższym…</utt>
      <utt t="interrupt" by="Głos z sali">Jest zgłoszenie.</utt>
      <utt t="norm">Jest zgłoszenie? Pan poseł Suski? Dobrze. Proponuję 30 sekund. Słyszę sprzeciw?</utt>
      <utt t="interrupt" by="Głos z sali">Sprzeciw!</utt>
      <utt t="norm">Dobra, jak chcecie. W takim razie zagłosujemy. Jeszcze musimy przegłosować 30 sekund. Przystępujemy do głosowania, Kto z pań i panów posłów jest za przyjęciem propozycji wysłuchania w dyskusji 30-sekundowych oświadczeń w imieniu klubów i koła, zechce podnieść rękę i nacisnąć przycisk.</utt>
      <utt t="interrupt" by="Głos z sali">Nie działa.</utt>
      <utt t="norm">Działa. Kto jest przeciw? Kto się wstrzymał? Głosowało 425 posłów. 225 – za, 198 – przeciw, 2 się wstrzymało. Sejm propozycję przyjął. Otwieram dyskusję. Bardzo proszę, w imieniu klubu Prawo i Sprawiedliwość głos zabierze pan poseł Marek Suski. Pan się już teraz z tą konstytucją nie rozstaje, panie pośle.</utt>
    </speech>
    <speech speaker="Poseł Marek Suski">
      <utt t="norm">Tak. Panie Marszałku! Wysoka Izbo! Mam taki wniosek do pana marszałka w sprawie komisji, żeby pan marszałek przekazał członkom komisji egzemplarz konstytucji. Macie dużo z demobilu, bo już teraz wam niepotrzebna, jak rozumiem. Chciałbym, żeby pan marszałek zrobił to ze specjalnym przesłaniem art. 140: prezydent może zwrócić się z orędziem, a nad orędziem nie czyni się debaty. To jest, szanowni państwo, złamanie konstytucji</utt>
      <utt t="reaction">Dzwonek</utt>
      <utt t="norm">przez Donalda Tuska i przez posła Ćwika.</utt>
      <utt t="interrupt" by="Poseł Monika Wielichowska">Nie było debaty.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Bardzo dziękuję.</utt>
    </speech>
    <speech speaker="Poseł Marek Suski">
      <utt t="norm">Mógłby pan marszałek dać wszystkim posłom po konstytucji, żeby poczytali, a nie tylko wymachiwali.</utt>
      <utt t="reaction">Oklaski</utt>
      <utt t="norm">Sejm podjął uchwałę w sprawie zmian w składach osobowych komisji sejmowych. Dziękuję bardzo, zakończyliśmy blok głosowań. Zanim zarządzę przerwę, pozdrawiam młodzież i opiekunów ze Szkoły Podstawowej nr 1 im. Sybiraków ze Świebo… Ale to nie jest Świebodzin, prawda, pani poseł?</utt>
      <utt t="interrupt" by="Głos z sali">Ze Świebodzic.</utt>
      <utt t="norm">Ze Świebodzic, oczywiście. Posłanki z Dolnego Śląska mnie poprawiają. Ze Świebodzic. Zaprosiła ich posłanka Sylwia Bielawska. Bardzo serdecznie was pozdrawiamy.</utt>
      <utt t="reaction">Oklaski</utt>
      <utt t="norm">Jaki piękny bukiet. Dla kogo to? A, oczywiście dla mnie. Dziękuję bardzo. Zarządzam 2-minutową przerwę na zmianę logistyki sali, a potem będzie kolejny punkt porządku dziennego. Dziękuję państwu bardzo.</utt>
      <utt t="reaction">Przerwa w posiedzeniu od godz. 10 min 13 do godz. 10 min 14</utt>
    </speech>
    <speech speaker="Wicemarszałek Monika Wielichowska">
      <utt t="norm">Wznawiam obrady.</utt>
      <utt t="reaction">Gwar na sali</utt>
      <utt t="norm">Panie posłanki i panowie posłowie, proszę przenieść rozmowy w kuluary, bo chcielibyśmy rozpocząć dalszą część obrad, ale jest nieco za głośno.</utt>
      <utt t="reaction">Gwar na sali</utt>
      <utt t="norm">Drodzy państwo, bardzo was proszę, chcielibyśmy rozpocząć rozpatrywanie kolejnego, 21. punktu porządku dziennego. Naszym obradom przysłuchują się goście ze Świebodzic z województwa dolnośląskiego. Jeszcze raz was serdecznie pozdrawiamy. Tak, pozdrawiamy Świebodzice raz jeszcze.</utt>
      <utt t="reaction">Oklaski</utt>
      <utt t="norm">Przystępujemy do rozpatrzenia punktu 21. porządku dziennego: Sprawozdanie z działalności Prezesa Urzędu Ochrony Danych Osobowych w roku 2023 wraz ze stanowiskiem Komisji Sprawiedliwości i Praw Człowieka (druki nr 646 i 668). Proszę prezesa Urzędu Ochrony Danych Osobowych pana Mirosława Wróblewskiego o przedstawienie sprawozdania. Pilnie poszukujemy pana prezesa Urzędu Ochrony Danych Osobowych. Mamy drobny problem, zatem ogłaszam 5-minutową przerwę.</utt>
      <utt t="reaction">Przerwa w posiedzeniu od godz. 10 min 17 do godz. 10 min 23</utt>
    </speech>
    <speech speaker="Wicemarszałek Monika Wielichowska">
      <utt t="norm">Wznawiam obrady. Wysoka Izbo! Wznawiam na moment obrady. Z uwagi na nieobecność prezesa Urzędu Ochrony Danych Osobowych punkt przeniesiemy na następne posiedzenie Sejmu, będziemy czekać na decyzję pana marszałka. Ogłoszę przerwę do godz. 10.45 i wtedy przystąpimy do rozpatrzenia punktu 22. porządku dziennego: Przedstawiony przez Ministra Zdrowia dokument: Narodowa Strategia Onkologiczna. Tym się zajmiemy. Ogłaszam przerwę do godz. 10.45.</utt>
      <utt t="reaction">Przerwa w posiedzeniu od godz. 10 min 24 do 11 godz. 05 min</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Wznawiam obrady. Szanowni Państwo! Pani marszałek Wielichowska mnie już tak poinstruowała, że mam nadzieję, że wszystko zrobię tak, jak mi kazała. Dziś Sejm odwiedziła i przyglądała się naszym obradom reprezentacja Chorągwi Dolnośląskiej Związku Harcerstwa Polskiego, która przybyła na zaproszenie wicemarszałkini Sejmu Moniki Wielichowskiej i posła Marka Chmielewskiego. Witamy druhny i druhów bardzo serdecznie. Ale to nie wszystko, bo chciałbym w naszym imieniu powitać uczniów ze Szkoły Podstawowej im. prof. Karola Olszewskiego w Broniszowie wraz z panią dyrektor oraz wójtem gminy Wielopole Skrzyńskie, którzy przyjechali do nas, do Sejmu na zaproszenie pana posła Krzysztofa Sobolewskiego. Witamy bardzo serdecznie.</utt>
      <utt t="reaction">Oklaski</utt>
      <utt t="norm">Po ogłoszeniach parafialnych możemy przystąpić do porządku obrad. Informuję, szanowni państwo, że sprawozdanie dotyczące działalności prezesa Urzędu Ochrony Danych Osobowych nie zostanie rozpatrzone na bieżącym posiedzeniu Sejmu. Będzie rozpatrzone na kolejnym. Przystępujemy do rozpatrzenia punktu 22. porządku dziennego: Przedstawiony przez Ministra Zdrowia dokument: Narodowa Strategia Onkologiczna – Sprawozdanie za rok 2023 wraz ze stanowiskiem Komisji Zdrowia (druki nr 447 i 578). Proszę obecnego wśród nas podsekretarza stanu w Ministerstwie Zdrowia pana ministra Marka Kosa o przedstawienie sprawozdania.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Panie Marszałku! Wysoka Izbo! Szanowni Państwo! Narodowa Strategia Onkologiczna to strategiczny, kompleksowy program, który wytycza kierunki rozwoju w obszarze onkologii w Polsce. Postawy prawne tego programu, tej strategii stanowią ustawa z dnia 26 kwietnia 2019 r. o Narodowej Strategii Onkologicznej, jak również uchwała nr 10 Rady Ministrów z 4 lutego 2020 r. w sprawie przyjęcia programu wieloletniego pod nazwą Narodowa Strategia Onkologiczna na lata 2020–2030. Celem nadrzędnym strategii jest wzrost odsetka osób przeżywających 5 lat od zakończenia terapii onkologicznej, obniżenie zachorowalności na choroby nowotworowe oraz poprawa skuteczności i jakości leczenia onkologicznego. Całkowity budżet Narodowej Strategii Onkologicznej na lata 2020–2030 to 5100 mln zł. Strategia ta obejmuje szereg działań zaplanowanych do podjęcia w latach 2020–2030, które są skoncentrowane wokół pięciu kluczowych obszarów. Są to rozwój systemu kształcenia personelu medycznego przez inwestycje w kadry medyczne, zwiększenie świadomości społecznej na temat profilaktyki nowotworów oraz kształtowanie postaw prozdrowotnych przez inwestycje w edukację, zwiększenie dostępności i zgłaszalności na badania przesiewowe oraz poprawa ich jakości przez inwestycję w pacjenta, wsparcie badań naukowych w onkologii oraz zapewnienie dostępu do nowoczesnych metod diagnostycznych i leczniczych przez inwestycje w naukę i innowacje. Ostatnim, piątym punktem jest optymalizacja procesu leczenia, a także wyposażenie ośrodków w nowoczesny sprzęt i infrastrukturę przez inwestycje w system opieki onkologicznej. Realizacja programu odbywa się na podstawie rocznych harmonogramów wdrażania zadań strategii. W roku 2023 zrealizowano 63 zadania Narodowej Strategii Onkologicznej. Na realizację strategii w 2023 r. przeznaczono środki budżetowe z części 46: Zdrowie, które pozostają w dyspozycji ministra właściwego do spraw zdrowia w wysokości 450 mln zł. Środki bieżące stanowiły 100 mln zł, natomiast środki majątkowe – 350 mln zł. Łącznie z budżetu pozostającego w dyspozycji ministra zdrowia wydatkowano środki w wysokości 420,5 mln zł. Zgodnie z art. 9 ust. 1 ustawy z 26 kwietnia 2019 r. o Narodowej Strategii Onkologicznej w dniu 29 maja br. minister zdrowia przekazał do Sejmu Rzeczypospolitej Polskiej sprawozdanie z realizacji Narodowej Strategii Onkologicznej w 2023 r., w którym wyczerpująco przedstawiono informacje o działaniach zrealizowanych w ramach strategii w roku ubiegłym. Wymienię najważniejsze efekty tych działań podjętych w 2023 r. w celu realizacji celów Narodowej Strategii Onkologicznej według jej pięciu kluczowych obszarów. Obszar pierwszy to inwestycja w kadry. Celem tego obszaru jest poprawa jakości kształcenia kadry medycznej oraz zwiększenie liczby lekarzy specjalistów w dziedzinie onkologii i lekarzy specjalistów w dziedzinach pokrewnych. W tym obszarze dokonano zmiany standardów kształcenia na studiach na kierunkach lekarskim i lekarsko -dentystycznym. Celem tej nowelizacji standardów jest zapewnienie jak najwyższej jakości edukacji oraz dostosowanie programów studiów do zmieniających się potrzeb i wyzwań współczesnego szkolnictwa medycznego. Zaktualizowano także programy szkoleń specjalizacyjnych dla pielęgniarek i położnych w ośmiu dziedzinach. Dla pielęgniarek w dziedzinach: pielęgniarstwo geriatryczne, onkologiczne, pediatryczne, psychologiczne, rodzinne oraz dziedzina ochrona zdrowia pracujących, natomiast u położnych to dziedziny specjalizacyjne, takie jak pielęgniarstwo ginekologiczno-położnicze i pielęgniarstwo rodzinne. W dniu 24 lutego 2023 r. weszło w życie rozporządzenie ministra zdrowia w sprawie stażu podyplomowego lekarza i lekarza dentysty, które w kompleksowy sposób określa kwestie związane z realizacją tego stażu. W rozporządzeniu określono także programy szkoleń m.in. w zakresie profilaktyki onkologicznej, leczenia bólu, komunikacji z pacjentem i zespołem terapeutycznym oraz z zakresu bioetyki. Drugim obszarem, w którym były prowadzone działania, jest obszar: inwestycje w edukację, prewencja pierwotna i styl życia. Celem tego obszaru jest kształtowanie postaw prozdrowotnych dzieci, młodzieży, jak również osób dorosłych. Wprowadzono szczepienia przeciwko wirusowi brodawczaka ludzkiego, czyli HPV, u dziewcząt i chłopców w okresie dojrzewania. Zgodnie z raportem Centrum e-Zdrowia z dnia 29 grudnia 2023 r. łącznie w całym roku 2023 wykonano 155 070 szczepień przeciw HPV wśród osób urodzonych w latach 2010 i 2011. Wysokość środków finansowych wydatkowanych w 2023 r. z budżetu Funduszu Medycznego na zakup szczepionek przeciw HPV wyniosła łącznie niemal 142,5 mln zł. W ramach tego obszaru kontynuowano kampanię społeczną „Planuję długie życie”, która polega na publikacjach w prasie, w radiu, telewizji, Internecie różnego rodzaju materiałów edukacyjno -promocyjnych dotyczących profilaktyki nowotworów złośliwych. Wspólnie z ministrem edukacji narodowej kontynuowano prace nad wypracowaniem kompleksowych rozwiązań w zakresie szkolnej edukacji prozdrowotnej i promocji zdrowego stylu życia, obejmujące m.in. przygotowanie materiałów i pomocy dydaktycznych. W szpitalach uruchomiono program pilotażowy „Dobry posiłek w szpitalu”, którego celem było wdrożenie optymalnego modelu żywienia świadczeniobiorców w szpitalach oraz zwiększenie dostępności porad żywieniowych. Kolejny obszar, w którym były prowadzone działania, to inwestycje w pacjenta. Tutaj mówimy o prewencji wtórnej. Celem tego obszaru jest zwiększenie dostępności badań przesiewowych i zgłaszalności na nie oraz poprawa ich jakości. W ramach prac nad tym obszarem kontynuowano program badań w kierunku wykrywania raka płuca, który polega na wykonywaniu badań niskodawkowej tomografii komputerowej w populacji osób wysokiego ryzyka zachorowania na raka płuca. W 2023 r. wykonano 16 946 badań niskodawkowej tomografii komputerowej płuc za kwotę ponad 6400 tys. zł z budżetu Narodowej Strategii Onkologicznej. Realizacja tego programu jest kontynuowana w roku 2024. W ramach tego obszaru także wprowadzono obowiązek stosowania przez podmioty lecznicze mammografów cyfrowych podczas wykonywania badań przesiewowych w ramach programu profilaktyki raka piersi z zachowaniem 2-letniego okresu przejściowego, czyli będzie to obowiązywało wszędzie od 30 września 2025 r. Natomiast w celu poprawy zgłaszaności na przesiewową mammografię od stycznia 2024 r. wprowadzono kwartalne współczynniki korygujące w podstawowej opiece zdrowotnej związane z poziomem zgłaszalności do programu profilaktyki raka piersi. Czwarty obszar to inwestycje w naukę i innowacje. Celem jest wsparcie badań naukowych w onkologii oraz zwiększenie liczby leków refundowanych i dostępu do innowacyjnych terapii. W roku 2023 objęto refundacją 145 innowacyjnych terapii, w tym 75 cząsteczko-wskazań onkologicznych. Najwięcej nowych wskazań onkologicznych dotyczyło hematoonkologii, było ich 28, nowotworów ginekologicznych – 11, nowotworów układu oddechowego – także 11, nowotworów układu pokarmowego – 9 i nowotworów z zakresu urologii – 8 nowych terapii. Z dniem 14 kwietnia 2023 r. weszła w życie ustawa z dnia 9 marca 2023 r. o badaniach klinicznych produktów leczniczych stosowanych u ludzi. Kontynuowano działania wspierające rozwój badań klinicznych w obszarze onkologii oraz działalność edukacyjno-szkoleniową Agencji Badań Medycznych. W drodze konkursu Agencji Badań Medycznych agencja wyłoniła realizatorów i przyznała dofinansowanie w łącznej kwocie 550 700 tys. zł na utworzenie 19 regionalnych centrów medycyny cyfrowej w jednostkach, które posiadają w swojej strukturze centrum wsparcia badań klinicznych. Piąty i ostatni obszar to inwestycje w system opieki onkologicznej. Celem jest zapewnienie najwyższej jakości standardów diagnostyki i leczenia dla wszystkich pacjentów onkologicznych. W ramach tego zadania dofinansowano wymianę i zakup sprzętu do diagnostyki i leczenia nowotworów złośliwych za niemal 345 mln zł, w tym 40 mammografów cyfrowych dla 35 podmiotów, 7 akceleratorów do radioterapii dla 7 podmiotów, 3 aparatów do brachyterapii dla 3 podmiotów, systemów planowania leczenia radioterapeutycznego dla 10 podmiotów, sprzętu do diagnostyki i leczenia raka płuc dla klinik i oddziałów torakochirurgii – 15 podmiotów – oraz dla klinik i oddziałów pneumonologii – także 15 podmiotów – oraz 8 aparatów PET dla 8 podmiotów. W dniu 20 kwietnia 2023 r. weszła w życie ustawa o Krajowej Sieci Onkologicznej. Rozpoczęto proces jej wdrażania. Priorytetem jest tu zapewnienie każdemu pacjentowi niezależnie od miejsca zamieszkania opieki onkologicznej opartej na jednakowych standardach diagnostyczno-terapeutycznych. Pozwolą na to jednolicie zdefiniowane ścieżki pacjenta i elastyczna odpowiedź systemu na potrzeby pacjentów. Pierwsza kwalifikacja podmiotów leczniczych na poszczególne poziomy Krajowej Sieci Onkologicznej została przeprowadzona 25 lipca 2024 r. Lista została ogłoszona przez Narodowy Fundusz Zdrowia w tym dniu. Wykaz obowiązuje od 26 lipca 2024 r. do 26 lipca 2026 r., czyli jest to okres 2-letni. Jeśli chodzi o liczbę podmiotów, które zostały zakwalifikowane do Krajowej Sieci Onkologicznej – to stan na 2 października br. – razem jest 271 ośrodków, które są w Krajowej Sieci Onkologicznej: SOLO I – 170 ośrodków, SOLO II – 74 ośrodki, SOLO III – 27 ośrodków. To SOLO to jest specjalistyczny ośrodek leczenia onkologicznego. Jeżeli chodzi o ośrodki kooperacyjne, czyli współpracujące z tymi ośrodkami, które są w Krajowej Sieci Onkologicznej, jest tych ośrodków kooperacyjnych 3621. Kwalifikacja szpitali do Krajowej Sieci Onkologicznej już w roku bieżącym, roku 2024, pozwoli podmiotom na uzyskanie dofinansowania na inwestycje w zakresie onkologii ze środków Krajowego Planu Odbudowy. Zakończono także projekt POWER „Wsparcie procesu poprawy jakości w patomorfologii poprzez wdrożenie standardów akredytacyjnych oraz wzmocnienie kompetencji kadry zarządzającej podmiotami leczniczymi”. Wydano 49 certyfikatów dla jednostek diagnostyki patomorfologicznej, które uzyskały pozytywną ocenę podczas przeglądu akredytacyjnego. Wprowadzono dodatkowe finansowanie kosztów diagnostyki patomorfologicznej w podmiotach leczniczych, które uzyskały certyfikat akredytacyjny ministra zdrowia w zakresie działalności jednostki diagnostyki patomorfologicznej będącej jednostką organizacyjną świadczeniodawcy. W ramach współpracy Ministerstwa Rodziny, Pracy i Polityki Społecznej z Ministerstwem Zdrowia opracowano i upowszechniono dokument „Formy pomocy dla osób długotrwale lub ciężko chorych”. Utrzymano oraz wspierano rozwój Krajowego Rejestru Nowotworów, bo kwestia prawidłowego prowadzenia rejestru nowotworów bardzo ważne zadanie. W ramach tych zadań zakończono także</utt>
      <utt t="reaction">Dzwonek</utt>
      <utt t="norm">projekt „Budowa nowoczesnej platformy gromadzenia i analizy danych z Krajowego Rejestru Nowotworów oraz onkologicznych rejestrów narządowych, zintegrowanej z bazami świadczeniodawców leczących choroby onkologiczne”. Na koniec powiem, że przyjęto regulacje prawne, które umożliwiają gromadzenie rozszerzonego zakresu danych dla nowotworów hematologicznych, a także utworzono Zintegrowaną Platformę Rejestrów Onkologicznych. To wszystkie informacje. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję panu ministrowi. Proszę pana posła Marka Tomasza Hoka o przedstawienie stanowiska komisji.</utt>
    </speech>
    <speech speaker="Poseł Sprawozdawca Marek Tomasz Hok">
      <utt t="norm">Panie Marszałku! Panie Ministrze! Wysoka Izbo! Pozwolę sobie przedstawić sprawozdanie Komisji Zdrowia o rządowym dokumencie: Narodowa Strategia Onkologiczna – Sprawozdanie za rok 2023, druk nr 447. Marszałek Sejmu, po zasięgnięciu opinii Prezydium Sejmu, skierował w dniu 11 czerwca 2024 r. powyższy dokument do Komisji Zdrowia w celu rozpatrzenia. Komisja Zdrowia po rozpatrzeniu tego dokumentu na posiedzeniu w dniu 25 lipca 2024 r. wnosi: Wysoki Sejm przyjąć raczy sprawozdanie z druku nr 447. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję panu posłowi. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Jako pierwsza głos zabierze pani poseł Józefa Szczurek-Żelazko, która przedstawi stanowisko Klubu Parlamentarnego Prawo i Sprawiedliwość.</utt>
    </speech>
    <speech speaker="Poseł Józefa Szczurek-Żelazko">
      <utt t="norm">Szanowny Panie Marszałku! Wysoka Izbo! Mam zaszczyt przedstawić w imieniu Klubu Parlamentarnego Prawo i Sprawiedliwość stanowisko wobec przedłożonego dokumentu dotyczącego realizacji Narodowej Strategii Onkologicznej. Szanowni Państwo! Choroby nowotworowe są wyzwaniem dla całego współczesnego świata, dla wszystkich społeczeństw, są wyzwaniem dla systemów, dla osób, które odpowiadają za system organizacji ochrony zdrowia, dla polityków, dla profesjonalistów działających w systemie ochrony zdrowia, ale są też ogromną tragedią dla tych osób, których dotknęły. Dlatego też należało podjąć kompleksowe działania, które w sposób skoordynowany, systemowy zapewnią pomoc tym osobom, których udziałem jest ta choroba, ale przede wszystkim zorganizują system profilaktyki, promocji zdrowia, jak również wczesnej diagnostyki i szybkiej, nowoczesnej terapii. I takie założenia przyświecały poprzedniemu rządowi, rządowi Prawa i Sprawiedliwości, który tworzył Narodową Strategię Onkologiczną, która została wdrożona w 2020 r. Narodowa Strategia Onkologiczna, tak jak pan minister powiedział, obejmuje okres od 2020 r. do 2030 r. Jest to system skoordynowanych działań w pięciu obszarach, o których mówił tutaj pan minister. Łącznie na ten program w perspektywie dziesięcioletniej zostanie wydanych ponad 5 mld zł w pięciu obszarach. W ubiegłym roku przeznaczono na jej realizację ok. 450 mln zł. Narodowa Strategia Onkologiczna jest to system wsparcia wszelkich działań naprawczych, które są finansowane przez Narodowy Fundusz Zdrowia, czyli świadczeń zdrowotnych udzielanych przez różne instytucje działające w tym zakresie. Więc to są dodatkowe środki, to nie jest tylko system organizacyjny, ale też wsparcie systemu ochrony zdrowia w zakresie onkologii dodatkowymi środkami, które pochodzą z budżetu państwa, i te środki zostały zabezpieczone. I to jest właśnie ważne, żeby nie tylko realizować tę medycynę naprawczą wtedy, kiedy pacjent zderzy się z dramatem choroby onkologicznej, ale przede wszystkim koordynować cały proces zapobiegania tej chorobie i zapewnić nowoczesną diagnostykę. Nowoczesna diagnostyka, nowoczesne metody wsparcia tych pacjentów to dobrze wyszkolone kadry. Przypomnę, że Prawo i Sprawiedliwość zadbało o to, aby przede wszystkim byli kształceni w odpowiedniej liczbie lekarze, pielęgniarki, wszyscy profesjonaliści, fizjoterapeuci, którzy biorą udział w całym systemie. Zadbało też o godne ich zarobki, ale przede wszystkim zadbało o to, aby mieli do dyspozycji bardzo nowoczesny sprzęt, który jest używany w tym czasie również na świecie. Również poprzedni rząd zadbał o to, aby zapewnić programy terapeutyczne. Jak pan minister wspomniał, wdrożono 145 programów terapeutycznych z zakresu onkologii, nowoczesnych programów, do których pacjenci mają dostęp, też finansowanych z budżetu państwa. Jest to ogromny wysiłek, który został poniesiony. Oczywiście jest dziesięcioletnia perspektywa realizowania tego programu i pewnie kolejne efekty działania tego programu utworzonego i wprowadzonego przez Prawo i Sprawiedliwość będą się pojawiały w kolejnych latach, ale już mamy pierwsze efekty. Jak wynika z przedstawionego raportu, wprawdzie wzrosła ilość osób, które zostały zarejestrowane jako osoby zdiagnozowane, z chorobą nowotworową, ale ilość zgonów z powodu chorób nowotworowych w 2023 r. w porównaniu do roku 2019 była mniejsza o ponad 3 tys. w grupie mężczyzn i ponad 2 tys. w grupie kobiet. To jest taki wstępny wskaźnik efektywności działania tego programu, ale myślę, że te kompleksowe działania nakierowane na edukację, na rozwój kadr, na edukację społeczeństwa, na profilaktykę w postaci szczepień, doposażenie oddziałów spowodują efekt, który będzie dopiero widzialny, namacalny w kolejnych latach. Dlatego bardzo serdecznie dziękuję wszystkim tym, którzy realizują ten program. Wprawdzie w tej chwili jest 2024 r., ale w zasadzie mówimy o realizacji takich pełnych 2 lat tego programu, bo jak powiedziałam, wszedł on w życie w 2020 r., więc myślę, że te kolejne działania</utt>
      <utt t="reaction">Dzwonek</utt>
      <utt t="norm">i efekty tego programu będą widoczne. Jeszcze raz bardzo serdecznie wszystkim dziękuję i mam nadzieję, że obecny rząd będzie realizował tę strategię, dobrą strategię, aby rzeczywiście pacjenci z problemami zdrowotnymi mogli zawsze liczyć na wsparcie polskiego rządu.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję, pani poseł. Zanim poproszę pana posła Hoka, to chciałbym w naszym wspólnym imieniu przywitać słuchaczy Uniwersytetu Trzeciego Wieku z Pabianic, którzy przybyli na zaproszenie pana posła Krzysztofa Habury.</utt>
      <utt t="reaction">Oklaski</utt>
      <utt t="norm">Witamy was bardzo serdecznie, drodzy studenci i słuchacze. Pan poseł Marek Tomasz Hok przedstawi stanowisko Klubu Parlamentarnego Koalicja Obywatelska.</utt>
    </speech>
    <speech speaker="Poseł Marek Tomasz Hok">
      <utt t="norm">Panie Ministrze! Wysoka Izbo! Mam zaszczyt przedstawić stanowisko Klubu Parlamentarnego Koalicja Obywatelska odnośnie do omawianego sprawozdania. Szanowni Państwo! Choroby onkologiczne, choroby nowotworowe to jest rzeczywiście epidemia nie tylko nasza, krajowa, europejska, lecz także światowa. Jeżeli chodzi o nasz kraj, to to jest druga najczęstsza z przyczyn zgonów wszystkich obywateli. Choroby nowotworowe są najczęstszą przyczyną zgonów niestety wśród Polaków w wieku produkcyjnym, co dodatkowo dodaje temu wielkiej powagi, powoduje zadumę. Statystyka mówi też o jednym bardzo smutnym fakcie, że jeden na czterech Polaków wcześniej czy później zachoruje na chorobę nowotworową, a niestety jeden na pięciu odejdzie z naszego życia z powodu chorób onkologicznych. Co roku, proszę państwa, ok. 200 tys. Polaków ma rozpoznanie choroby nowotworowej, ok. 100 tys. rocznie młodych i starszych Polaków umiera z powodu chorób onkologicznych. Aktualnie w Polsce żyje ok. 1200–1300 tys. obywateli, którzy są dotknięci chorobą nowotworową, i kilka milionów osób, które ich otaczają, z rodziny. To jest choroba nie tylko tego pacjenta, to jest choroba całej rodziny, dlatego też wszystkie elementy, które próbujemy wprowadzić do systematycznego programu ochrony polskich pacjentów przed chorobami onkologicznymi, są tak ważne i tak cenne. Dlatego też sprawozdanie z tej naszej Narodowej Strategii Onkologicznej, które robimy co roku, jest bardzo potrzebne i bardzo istotne. Chciałem tylko powiedzieć, że ten program jest kontynuacją, pani minister, wieloletnich narodowych programów zwalczania chorób nowotworowych, tak że jest to coś, co od kilkunastu lat prowadzimy z lepszym, nie takim, jak byśmy oczekiwali, efektem, ale mimo wszystko jest poprawa. Dlatego też musimy zrobić wszystko ponad podziałami politycznymi i taka też była decyzja Komisji Zdrowia, że ta Narodowa Strategia Onkologicznymi musi być wprowadzana, musi być przyspieszana i musi być kontrolowana przez polski parlament, przez polskich parlamentarzystów. Dlatego też bardzo istotne jest to, abyśmy pamiętali o kadrach medycznych. Kadry medyczne, które są naprawdę bardzo obciążone pracą, niestety są nieliczne w stosunku do chorób, które musimy leczyć. Smutne jest to, że polscy młodzi lekarze nie wybierają tak trudnych, bardzo odpowiedzialnych specjalizacji, jak onkologia, chirurgia onkologiczna, wszystkie te zawody medyczne związane z onkologią. Oczywiście wielkim postępem jest to, że mamy coraz lepszy dostęp do diagnostyki, zwłaszcza obrazowej, do wczesnego rozpoznania tych chorób, ale smutnym faktem jest to, że polska medycyna onkologiczna jest jeszcze bardzo odległa… Chodzi o 5-letnie przeżycia tych pacjentów, bo oceną efektywności systemu leczenia onkologicznego są 5-letnie przeżycia. Niestety nasza medycyna, nasza onkologia pod tym względem odstaje od onkologii wielu krajów Europy Zachodniej, nawet o kilkanaście procent, dlatego też wprowadzanie tych wszystkich zadań związanych ze strategią onkologiczną jest tak bardzo ważne i potrzebne – tak samo jak profilaktyka, wczesna diagnostyka i to, o czym chyba wszyscy mówimy jednym głosem, czyli nauka tych najmłodszych dzieci, najmłodszych uczniów o zdrowiu, o profilaktyce, o badaniach, o szczepieniach, o zdrowym trybie życia, o aktywnym spędzaniu wolnego czasu. To jest oczywiście zadanie na następne pokolenia, ale wierzę w to, że przedmiot, który już w przyszłym roku będzie przedmiotem obowiązkowym w klasach szkoły podstawowej i szkół ponadpodstawowych, te efekty przyniesie. Oczywiście nie stanie się to w ciągu kilku lat, ale mam takie przekonanie, że tym efektem będzie wiedza, którą zdobędą następne pokolenia młodych ludzi. Dlatego też bardzo dziękuję wszystkim, którzy angażują się w opiekę onkologiczną: lekarzom, pielęgniarkom, diagnostom, przedstawicielom wszystkich zawodów medycznych, które uczestniczą w tym bardzo trudnym, ale bardzo odpowiedzialnym procesie. Myślę, że ta strategia, która jest rozpisana na wiele lat, będzie przynosiła efekty, których się spodziewamy, i bardzo liczę na to, że my, jako Komisja Zdrowia, jako parlamentarzyści, nie będziemy obojętnie patrzyli na problemy związane z onkologią. Zrobimy wszystko, żeby była ona wdrażana jak najlepiej i jak najszybciej.</utt>
      <utt t="reaction">Dzwonek</utt>
      <utt t="norm">Za to wszystko jeszcze raz dziękuję, tak samo jak pani poseł Żelazko, wszystkim zaangażowanym w te zadania. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Norbert Pietrykowski przedstawi stanowisko Klubu Parlamentarnego Polska 2050 – Trzecia Droga.</utt>
    </speech>
    <speech speaker="Poseł Norbert Pietrykowski">
      <utt t="norm">Panie Marszałku! Pani Minister! Panie Ministrze! Wysoki Sejmie! W imieniu Klubu Parlamentarnego Polska 2050 – Trzecia Droga mam zaszczyt przedstawić stanowisko wobec sprawozdania z realizacji Narodowej Strategii Onkologicznej. Doświadczenia państw wysoko rozwiniętych wprowadzających tzw. cancer plan jasno wskazują, że integracja działań w obszarze profilaktyki, kształcenia, rozwoju, nauki, transferu technologii i zmian systemowych umożliwia poprawę wskaźników epidemiologicznych w zakresie chorób onkologicznych. W Rzeczypospolitej Polskiej choroby nowotworowe są jednym z największych wyzwań zdrowotnych, ponieważ liczba zachorowań na raka systematycznie rośnie. Dlatego niezbędne jest prowadzenie systemowych, zintegrowanych działań ukierunkowanych na walkę z nowotworami złośliwymi. Nowotwory to obecnie jedna z głównych chorób cywilizacyjnych XXI w. Do nowotworów najczęściej występujących wśród mężczyzn należy rak prostaty, a wśród kobiet – rak piersi. Kolejne miejsca pod względem zachorowalności zajmują nowotwory płuc i nowotwory jelita grubego. W celu realizacji założeń Narodowej Strategii Onkologicznej dokonano m.in.: inwestycji w kadry poprzez zmianę standardów kształcenia na studiach medycznych, aktualizację programów szkolenia specjalizacyjnego dla pielęgniarek i położnych, wdrożenie przepisów umożliwiających lekarzom certyfikację umiejętności związanych z profilaktyką, diagnostyką i terapią onkologiczną; po drugie, inwestycji w edukację, prewencję pierwotną oraz styl życia poprzez prowadzenie szczepień przeciwko HPV dziewcząt i chłopców w okresie dojrzewania, kontynuację kampanii społecznej „Planuję długie życie”, przeprowadzenie w szkołach programu pilotażowego ukierunkowanego na edukację dzieci i młodzieży w zakresie profilaktyki nowotworów złośliwych, oczywiście prowadzenie programu pilotażowego „Profilaktyka 40+”; inwestycji w pacjenta, prewencję wtórną poprzez realizację pilotażu zastosowania badania molekularnego w kierunku wirusa brodawczaka ludzkiego wysokiego ryzyka – HPV HR – jako nowego testu przesiewowego w programie profilaktyki raka szyjki macicy, kontynuację programu badań w kierunku wykrywania raka płuca i wprowadzenie w Kodeksie pracy zmian umożliwiających skierowanie pracownika przez lekarza medycyny pracy na badania profilaktyczne; inwestycji w naukę i innowacje poprzez rozszerzenie wykazu leków refundowanych w terapiach onkologicznych; oczywiście inwestycji w system opieki onkologicznej, przede wszystkim poprzez dofinansowanie wymiany i zakupu sprzętu do diagnostyki i leczenia nowotworów złośliwych na niemal 345 mln zł. Wszystkie podjęte działania przyniosły zamierzony skutek i stanowią podstawę do rozwoju polskiej onkologii. Chciałem jeszcze dodać, że to, co zrobili zarówno polscy lekarze, polskie pielęgniarki, jak i polscy diagności, jeżeli chodzi o rozwój nowoczesnej onkologii, a zwłaszcza o bezpieczeństwo Polek i Polaków, jest nie do przecenienia. Możemy tutaj mówić o wielkim zaangażowaniu wszystkich środowisk medycznych w to, ażeby ta Narodowa Strategia Onkologiczna była skuteczna. Reasumując, wobec powyższego Klub Parlamentarny Polska 2050 – Trzecia Droga, kierując się troską o zdrowie Polek i Polaków oraz dalszy rozwój onkologii, ocenia pozytywnie przedstawione sprawozdanie z realizacji Narodowej Strategii Onkologicznej. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Witamy zasiadających na galerii przedstawicieli biblioteki pedagogicznej w Starachowicach, z panią kierownik Aldoną Adamczyk na czele, którzy przybyli na zaproszenie pani poseł Agaty Wojtyszek. Witamy bardzo serdecznie</utt>
      <utt t="reaction">Oklaski</utt>
      <utt t="norm">. Prosimy teraz pana posła Radosława Lubczyka o przedstawienie stanowiska Klubu Parlamentarnego Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Radosław Lubczyk">
      <utt t="norm">Bardzo dziękuję. Panie Marszałku! Wysoka Izbo! Panie Ministrze! W imieniu klubu Polskie Stronnictwo Ludowe – Trzecia Droga chciałbym wyrazić pełne poparcie dla przyjęcia sprawozdania dotyczącego Narodowej Strategii Onkologicznej. Dokument ten nie tylko odzwierciedla wagę problemu, jakim jest walka z chorobami nowotworowymi, ale także wskazuje konkretne działania, które mają na celu poprawę sytuacji pacjentów onkologicznych w Polsce. Pięć kluczowych obszarów strategii, czyli inwestycje w kadry medyczne, inwestycje w edukację, inwestycje w pacjenta, inwestycje w naukę i innowacje, inwestycje w system opieki onkologicznej, to w mojej opinii swoista mapa drogowa rozwoju współczesnej medycyny. Nowotwory to jedno z największych wyzwań zdrowotnych naszego społeczeństwa. Statystyki są nieubłagane. Każdego roku na raka choruje coraz więcej Polaków, a prognozy wskazują, że liczba zachorowań będzie rosła. Dlatego tak ważne jest, abyśmy jako państwo podjęli wszelkie możliwe działania, które pozwolą zahamować tę niepokojącą tendencję. Nowotwory są dzisiaj plagą, która sieje coraz większe spustoszenie. Narodowa Strategia Onkologiczna to narzędzie, które ma służyć zahamowaniu tej tendencji. Obejmuje ona na szerokie spektrum działań: od profilaktyki poprzez diagnostykę, leczenie aż po opiekę paliatywną. Pozwólcie państwo, że zwrócę uwagę na kilka kluczowych aspektów tego dokumentu. Po pierwsze, chodzi o profilaktykę i edukację. Zdrowie zaczyna się od świadomości. Strategia kładzie duży nacisk na programy profilaktyczne, które mają na celu wczesne wykrywanie chorób nowotworowych, badania przesiewowe, kampanie edukacyjne, szeroko zakrojone działania na rzecz zmiany stylu życia. To wszystko ma fundamentalne znaczenie. Musimy uświadomić społeczeństwu, że nowotwory w wielu przypadkach mogą być wykrywane wcześnie, a wczesna diagnostyka ratuje życia. Po drugie, chodzi o dostęp do nowoczesnych metod diagnostyki i leczenia. Obecnie w Polsce mamy zbyt duże różnice w dostępie do opieki onkologicznej w zależności od miejsca zamieszkania. Strategia zakłada rozbudowę infrastruktury diagnostycznej oraz zwiększenie dostępu do innowacyjnych technologii i terapii. Nowoczesne technologie medyczne, takie jak terapie celowane czy immunoterapia, muszą być dostępne dla wszystkich pacjentów, a nie tylko dla tych, którzy mają szczęście mieszkać w dużych miastach. Po trzecie, chodzi o koordynację opieki nad pacjentem. Zbyt często słyszymy o tym, jak pacjenci onkologiczni są zagubieni w systemie, muszą czekać na badania czy konsultacje specjalistyczne zbyt długo. Strategia zakłada wprowadzenie systemu koordynowanej opieki, która będzie wspierała pacjentów na każdym etapie choroby: od diagnozy po leczenie i rehabilitację. Nie możemy również zapomnieć o wsparciu dla rodzin pacjentów onkologicznych oraz rozwoju opieki paliatywnej. Wiele rodzin musi zmierzyć się nie tylko z ciężarem emocjonalnym, ale także finansowym opieki nad bliskimi chormi na raka. Strategia obejmuje rozwiązania, które mają na celu odciążenie tych rodzin, a także rozwój hospicjów oraz opieki domowej. Wysoka Izbo, Narodowa Strategia Onkologiczna to nie tylko dokument, to wyraz naszej odpowiedzialności wobec obywateli, to nasza szansa na to, aby poprawić jakość życia tysięcy Polaków i ich bliskich, aby dać im nadzieję, wsparcie w walce z ciężką chorobą. Klub Polskie Stronnictwo Ludowe – Trzecia Droga będzie głosował za przyjęciem sprawozdania i kontynuowaniem prac nad jego realizacją. Walka z nowotworem to wyzwanie, które musimy podjąć wspólnie, ponad podziałami politycznymi, w trosce o zdrowie i przyszłość naszych obywateli. W kontekście licznych zagrożeń współczesnego świata często mówi się, że silny naród to naród zdrowy, mogący pochwalić się sprawnym i nowoczesnym systemem ochrony zdrowia. Chciałbym tu również podziękować wszystkim osobom, które przyczyniają się do tego, że jest nam, pacjentom łatwiej przeżywać chorobę onkologiczną. Chodzi o wszystkich pacjentów: zarówno o niestety najmłodsze dzieci, jak i o każdą inną osobę, która miała doświadczenie z tą bardzo ciężką chorobą, ale również z wielkim cierpieniem, która ona powoduje. Tak że wielkie podziękowania dla tych wszystkich, którzy przyczyniają się do ratowania zdrowia i życia wszystkich pacjentów.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję panu posłowi. Proszę teraz panią poseł Joannę Wichę o przedstawienie stanowiska klubu Lewicy.</utt>
    </speech>
    <speech speaker="Poseł Joanna Wicha">
      <utt t="norm">Panie Marszałku! Wysoka Izbo! Swoją wypowiedź chciałabym rozpocząć od podkreślenia, że omawiamy sprawozdanie z wdrożenia strategii onkologicznej w październiku – miesiącu, który na całym świecie jest miesiącem świadomości raka piersi. Dlatego pozwolę sobie na apel do wszystkich kobiet, aby regularnie wykonywały badania profilaktyczne, bo badania ratują życie, a także do wszystkich mężczyzn: panowie, badajcie się.</utt>
      <utt t="reaction">Oklaski</utt>
      <utt t="norm">W obszarze profilaktyki zdrowia mężczyzn i regularnego wykonywania badań mamy dramatyczne nierówności, o których zniwelowanie pilnie trzeba zadbać. Badajmy się, wszyscy badajmy swoje dzieci, namawiajmy do tego sąsiadów, współpracowników i przyjaciół. I teraz przejdę do omawianego druku. Temat onkologii dotyczy każdego z nas, ponieważ nowotwory są jednym z najpoważniejszych wyzwań zdrowotnych, z którymi mierzymy się dzisiaj jako społeczeństwo. Rok 2023 przyniósł postępy, ale także ujawnił obszary, które wymagają dalszej poprawy. Jednym z najważniejszych wyzwań jest wdrożenie Krajowej Sieci Onkologicznej, która ma na celu poprawę organizacji opieki onkologicznej. Przyjęcie ustawy pozwoli na wprowadzenie nowej struktury zarządzania, standaryzacji opieki pacjenta oraz wyznaczenie koordynatorów opieki onkologicznej. Zmiany te mają zagwarantować pacjentom wysoką jakość diagnostyki i leczenia niezależnie od miejsca zamieszkania. Wprowadzenie tych rozwiązań to krok milowy w polskiej onkologii, który ma zredukować nierówności w dostępie do specjalistycznej opieki. W tym miejscu muszę zgłosić uwagę, że musimy potraktować to wyzwanie naprawdę poważnie, a to wiąże się z odpowiednim budżetem na wdrażanie rozwiązań systemowych. Obecnie zaplanowany budżet do 2030 r. wynosi 5 mld zł. Czy to wystarczy? Niekoniecznie. Państwo bierze odpowiedzialność za onkologicznie chorych, co jest dobre, natomiast nie może jej brać tylko trochę. Zgodzę się ze środowiskami społecznymi, że cel: przeżywalność 5 lat po leczeniu onkologicznym, podczas gdy badania na całym świecie pokazują nam, że przeżywalność może być dużo wyższa, to nie jest cel postępowego państwa, jakim jest Polska. Musimy mierzyć wyżej i walczyć o pacjentów onkologicznych, stawiać sobie ambitniejsze cele, inwestować w naukę i badania. Kolejnym ważnym elementem strategii była profilaktyka pierwotna, w tym program powszechnych szczepień przeciwko wirusowi HPV, który rozpoczął się 1 czerwca 2023 r. Wprowadzenie bezpłatnych szczepień dla dzieci i młodzieży jest odpowiedzią na wysoką skuteczność tej profilaktyki w zapobieganiu przetrwałym zakażeniom HPV oraz nowotworom, m.in. szyjki macicy. Doświadczenia innych krajów pokazują, że skuteczność szczepień przekracza 90%, co daje nadzieję na realną poprawę sytuacji zdrowotnej w Polsce. To działanie należy ocenić jako jedno z najważniejszych osiągnięć w obszarze prewencji nowotworów, dlatego tym bardziej musimy walczyć o powszechne szczepienia w szkołach i zadbać o to, aby nie brakowało szczepionek, a z tym w tym roku bywało różnie. W obszarze kształcenia kadr medycznych podjęto istotne kroki mające na celu dostosowanie programów nauczania do aktualnych wyzwań onkologicznych. Wprowadzono nowe standardy kształcenia, które obejmują profilaktykę onklogiczną, wczesne wykrywanie nowotworów oraz – co dla mnie jako pielęgniarki jest szczególnie istotne – opiekę nad osobami, które zakończyły leczenie. To ważna kwestia, ponieważ wysoka jakość kształcenia personelu medycznego stanowi fundament skutecznej opieki zdrowotnej. Muszę także podkreślić, że cieszy mnie deklaracja wiceministra zdrowia pana Marka Kosa, który jest odpowiedzialny za politykę lekową, że ministerstwo planuje rozszerzenie listy leków innowacyjnych stosowanych w onkologii. Będę również zabiegała o dodanie do celów programu ułatwienia dostępu do fizjoterapii jako istotnej części podczas leczenia onkologicznego, a także po jego zakończeniu, ponieważ mamy już konkretne badania i informacje o skuteczności zabiegów jako elementu uzupełniającego w procesie leczenia i powrotu do zdrowia. Nie można jednak pominąć wyzwań, z którymi wciąż się borykamy. Pomimo wprowadzenia zmian zgłaszalność na badania profilaktyczne nadal jest niska, a wykrywalność nowotworów często następuje na późnym etapie. Czas oczekiwania na leczenie wydłuża się, a pacjenci zwracają uwagę na problemy związane z dostępem do opieki onkologicznej, o czym podczas posiedzenia Komisji Zdrowia mówiła strona społeczna, która – to ważne, aby to wybrzmiało – nie ocenia pozytywnie efektów wypracowanych dotychczas. Jesteśmy jednak na początku drogi wdrażania strategii i ufam, że idziemy w dobrym kierunku. Oczywiście sprawozdanie jako klub Lewicy poprzemy. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pozostał nam głos klubu Konfederacji, który wybrzmi poprzez pana posła Grzegorza Adama Płaczka.</utt>
    </speech>
    <speech speaker="Poseł Grzegorz Adam Płaczek">
      <utt t="norm">Szanowny Panie Marszałku! Wysoka Izbo! Narodowa Strategia Onkologiczna została przyjęta uchwałą Rady Ministrów w 2020 r. Na strategię w latach 2020–2030 przeznaczono z budżetu państwa 5,1 mld zł. Strategia kładzie nacisk na prewencję pierwotną, która koncentruje się na zapobieganiu nowotworom poprzez zmniejszenie ekspozycji społeczeństwa na czynniki ryzyka. Głównymi elementami strategii są: promocja zdrowego stylu życia, profilaktyka szczepienna, ograniczenie narażania na substancje rakotwórcze czy wsparcie edukacyjne dla pracowników służby zdrowia. Nie można także zapomnieć o kampaniach społecznych, tj. o organizowanych ogólnokrajowych kampaniach społecznych mających na celu zwiększenie świadomości społeczeństwa na temat czynników ryzyka nowotworów oraz sposobów ich unikania. To ważne, że Narodowa Strategia Onkologiczna skupia się na prewencji pierwotnej, gdyż ma ona kluczowe znaczenie i jest jednym z najskuteczniejszych sposobów zmniejszania zachorowalności na nowotwory na całym świecie. Realizacja Narodowej Strategii Onkologicznej doprowadziła również do zwiększenia dostępności terapii celowanej, czyli nowoczesnej formy leczenia nowotworów polegającej na stosowaniu leków lub innych substancji, które są skierowane bezpośrednio na specyficzne molekularne cele w komórkach nowotworowych. Dzięki temu leczenie jest bardziej precyzyjne i mniej toksyczne dla zdrowych komórek w porównaniu do tradycyjnej chemioterapii czy radioterapii. Strategia ma jednak także ciemną stronę. Wydano 57 mln zł na opracowanie kompleksowych rozwiązań edukacyjnych, które można było przygotować, wydając znacznie mniej pieniędzy polskiego podatnika. Co więcej, nie jest jasne, jak opracowanie kompleksowych rozwiązań edukacyjnych przekłada się na kwestię zapadalności na nowotwory w Polsce. Należy jak najszybciej wprowadzić kontrolę i określić, jak opracowanie kompleksowych rozwiązań edukacyjnych przekłada się na skuteczność w walce z nowotworami, bo mówimy o milionach złotych. Strategia także nie wskazuje, jak skutecznie doprowadzić do tego – pomimo promocji programów profilaktycznych, takich jak mammografia czy cytologia – aby poziom uczestnictwa w badaniach przesiewowych nie był tak niski, jak obecnie. Wielu Polaków wciąż nie zgłasza się na czas na badania profilaktyczne, co ostatecznie obniża skuteczność wczesnego wykrywania nowotworów. Strategia także nie określa precyzyjnie, jak należy rozwiązać problem nierówności regionalnych w dostępie do leczenia. Polska również zmaga się z niedoborem specjalistów w dziedzinie onkologii, w tym patologów, radioterapeutów oraz onklogów klinicznych. Problem ten może prowadzić do opóźnień w diagnostyce i leczeniu pacjentów. Strategia nie wskazuje jednoznacznie, jak rozwiązać ten problem. Istotnym problemem jest również brak jasnych mechanizmów monitorowania i raportowania postępów w realizacji celów strategii. Nie mamy w Polsce skutecznych narzędzi do koordynowania działań między różnymi jednostkami medycznymi, co może prowadzić do nieefektywności w realizacji poszczególnych etapów. Chociaż strategia zakłada stopniowe zwiększanie nakładów na walkę z rakiem, wiele zadań nadal jest niedofinansowanych. W szczególności brakuje środków na szeroko zakrojoną edukację społeczeństwa oraz zwiększenie liczby specjalistycznych placówek. Te wszystkie słabości powinny być dużo bardziej szczegółowo omówione w jakże potrzebnym dokumencie. Potrzebna jest dalsza reforma, zwłaszcza w zakresie zwiększenia dostępności nowoczesnych metod leczenia oraz poprawy koordynacji i finansowania działań onkologicznych w Polsce. Na koniec apel do wszystkich mężczyzn, nie tylko tych tutaj dzisiaj zebranych. Ja osobiście badam się co roku profilaktycznie w kwestii nowotworów. Zapytajcie siebie, panowie, czy wy również.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Przystępujemy do zadawania pytań. Zamykam listę. Ustalam czas na zadanie pytania – 1 minuta. Jako pierwsza pani poseł Paluch. Nie widzimy. Pani poseł Alicja Chybicka. Bardzo proszę.</utt>
    </speech>
    <speech speaker="Poseł Alicja Chybicka">
      <utt t="norm">Dziękuję. Panie Marszałku! Na początek chciałam podziękować wszystkim kolegom lekarzom i koleżankom lekarkom, a także pielęgniarkom i całemu szaremu personelowi medycznemu, który pomaga w leczeniu chorych na nowotwory. Na pewno strategia onkologiczna poprawi los chorych, już poprawiła. Wszystkie pracujące unity, zarówno breast cancer unity, jak i lung cancer unit, jeden jedyny, już dają lepsze wyniki. A tak naprawdę tylko po wynikach można rozpoznać, czy jest dobrze, czy jest źle. Musimy uzyskać taki event-free survival, czyli czas przeżycia wolnego od zdarzeń, jak w krajach Unii Europejskiej, a najlepiej jak na świecie. Teraz pytania. Panie ministrze, co z rejestrem w onkologii i hematologii dziecięcej zrobionym przez służby publiczne? Po drugie, jaką kontrolę kart DiLO przewiduje się w tej przyszłościowej strategii onkologicznej?</utt>
      <utt t="reaction">Dzwonek</utt>
      <utt t="norm">Bo tam jest określony czas i trzeba go przestrzegać. I jak będzie wyglądała akredytacja szpitali do sieci, jeśli chodzi o te trzy poziomy? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Mateusz Bochenek, Koalicja Obywatelska.</utt>
    </speech>
    <speech speaker="Poseł Mateusz Bochenek">
      <utt t="norm">Bardzo dziękuję. Panie Marszałku! Panie Ministrze! Wysoka Izbo! Podejmujemy dzisiaj arcyważny temat, jakim bez wątpienia jest onkologia, jakim bez wątpienia jest leczenie. Mamy świadomość, jak wielu naszych rodaków zapada na choroby nowotworowe, jak wielu niestety także umiera. Dlatego dziś tak ważna jest profilaktyka. Do niej zawsze powinniśmy zachęcać, ale także powinniśmy dawać dobry przykład, badając się i stosując tę profilaktykę, bo wiemy, że wczesne wykrywanie jest szalenie ważne. O to proszę i do tego zachęcam nas wszystkich. Ale chciałbym także podkreślić to, o czym wspominałem również w ostatnich latach, czyli kwestię finansowania chorób rzadkich. My rozpoczynamy te działania, będziemy je kontynuować</utt>
      <utt t="reaction">Dzwonek</utt>
      <utt t="norm">, ale naszą ambicją musi być w końcu zrezygnowanie ze zrzutek, zlikwidowanie ich, by ludzie nie musieli otwierać swoich serc i składać się na leczenie ludzi, którzy potrzebują wsparcia. Musimy mieć środki wystarczające do tego, by w końcu każdy, kto potrzebuje wsparcia medycznego, otrzymał pełną pomoc i by te środki pochodziły właśnie z naszego wspólnego budżetu państwa. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Józefa Szczurek-Żelazko, Prawo i Sprawiedliwość.</utt>
    </speech>
    <speech speaker="Poseł Józefa Szczurek-Żelazko">
      <utt t="norm">Szanowny Panie Marszałku! Wysoka Izbo! Już tutaj wielokrotnie wybrzmiało, że niezwykle ważna w zapobieganiu chorobom czy wczesnej diagnostyce jest właśnie ta profilaktyka pierwotna. Tutaj mam pytanie do pana ministra. Z raportu wynika, że były realizowane szczepienia młodzieży w wieku dojrzewania szczepionką przeciwko HPV. W związku z tym mam pytanie, jaki odsetek młodzieży, dla której był przygotowany ten program, poddał się tym szczepieniom. To jest pierwsze pytanie. Drugie pytanie. Mówiliśmy też o ustawie o Krajowej Sieci Onkologicznej. W tym roku prolongowaliśmy wejście w życie niektórych przepisów wynikających z tej ustawy. Państwo w marcu mówiliście, że niestety trzeba odroczyć to wejście, dlatego że nie ma jeszcze przygotowanych odpowiednich aktów prawnych. Wiemy, że było ich chyba ponad 20, w marcu było wykonanych sześć.</utt>
      <utt t="reaction">Dzwonek</utt>
      <utt t="norm">W związku z tym mam pytanie, czy już wszystkie te akty prawne są, mam na myśli rozporządzenia ministra zdrowia. Czy są już wdrożone do porządku prawnego? I na koniec pytanie o kwalifikacje. Pan minister mówił, że są już kwalifikowane podmioty do Krajowej Sieci Onkologicznej. Chciałabym zapytać o te podmioty, które działają na terenie województwa małopolskiego, gdyby pan minister mógł tutaj odpowiedzieć. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Grzegorz Lorek, Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Szanowny Panie Marszałku! Panie Ministrze! Wysoka Izbo! Onkologia to jest bardzo ważna dziedzina medycyny. Muszę powiedzieć, że osobiście moją rodzinę ciężko doświadczyła walka z rakiem. Tak jak tu jeden z moich przedmówców powiedział, musimy się badać, bo to jest bardzo ważne. Wracając do tematu, panie ministrze, ta dziedzina potrzebuje szczególnie dużych środków finansowych. Mam pytanie, jaki przewiduje pan wzrost nakładów. Czy to są nakłady na utrzymanie się tej strategii, czy na jej rozwój? Bo to jest bardzo istotne. I pytanie z województwa łódzkiego o szpital Kopernika: Czy będą zwiększone nakłady? Jak one wyglądają? I ostatnie pytanie. Są potrzebne kampanie. Proszę o tym pamiętać. Te kampanie adresowane szczególnie do młodych ludzi są bardzo ważne. I ostatnie pytanie: Czy ma pan jakieś pomysły w tym zakresie? Bo to jest najważniejsze: profilaktyka i badanie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pan poseł Grzegorz Adam Płaczek, Konfederacja.</utt>
    </speech>
    <speech speaker="Poseł Grzegorz Adam Płaczek">
      <utt t="norm">Szanowny Panie Marszałku! Wysoka Izbo! Szanowny Panie Ministrze! Polska wydała 57 mln zł na opracowanie kompleksowych rozwiązań edukacyjnych. W związku z tym mam pytanie: Jak opracowanie przekłada się na skuteczność w walce z nowotworami? Czym jest to owo opracowanie? Jak ono jest obszerne? Kto i kiedy je przygotował? Bo wydaliśmy 57 mln zł.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Magdalena Małgorzata Kołodziejczak, Koalicja Obywatelska.</utt>
    </speech>
    <speech speaker="Poseł Magdalena Małgorzata Kołodziejczak">
      <utt t="norm">Panie Marszałku! Wysoka Izbo! Rocznie mamy ponad 160 tys. nowych zachorowań na złośliwego raka oraz 100 tys. zgonów. W latach 1990–2019 zachorowalność wzrosła o 80% w przedziale wieku do 50 lat. Te dane, ale również inne wcześniej przytaczane pokazują, że przed nami jest ogromne wyzwanie, aby jak najszybciej reagować na te zjawiska. Dlatego bardzo dziękuję za stworzenie i przedstawienie tej strategii. Jednak w strategii jest taki zapis: W myśl przyjętych rozwiązań lekarz medycyny pracy w ramach przeprowadzonych badań lekarskich, uwzględniając wskazania zdrowotne i określone w danym programie grupy ryzyka lub kwalifikacje chorób, będzie mógł skierować pracownika za jego zgodą do udziału w odpowiednim programie zdrowotnym. Panie Ministrze! Mam pytanie: Czy nie powinno być wprost zapisane, że kieruje taką osobę? Dlatego że każde uratowane życie to uratowany świat. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pan poseł Marcin Józefaciuk, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny Panie Marszałku! Wysoka Izbo! Trwa październik. Jest to miesiąc walki z rakiem piersi. Ten nowotwór występuje przede wszystkim u kobiet. Problem dotyczy również mężczyzn, ponieważ w Polsce trzech mężczyzn w każdym tygodniu dowiaduje się o diagnozie raka piersi. Jednak najczęstsze nowotwory u mężczyzn to rak gruczołu krokowego, jądra, płuc, skóry, jelita grubego oraz pęcherza moczowego. Mężczyźni niechętnie chodzą do specjalisty, a jeżeli już, to wtedy, kiedy jest już bardzo późno. Nieocenionym wsparciem, a wręcz motywatorem są kobieta, matka, partnerka, siostra czy córka. W związku z powyższym mam pytanie: Jaką popularnością cieszyła się profilaktyka, diagnostyka, np. testy PSA, CA, AFP, oraz czy widać większe zainteresowanie mężczyzn swoim zdrowiem? Jakie mają państwo plany dotyczące zarządzania zdrowiem mężczyzn w zakresie onkologii? Przyłączam się do apelu pana posła Płaczka: panowie, za 2 tygodnie November, badajmy się.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Adam Krzemiński, Koalicja Obywatelska.</utt>
    </speech>
    <speech speaker="Poseł Adam Krzemiński">
      <utt t="norm">Panie Marszałku! Panie Ministrze! Wysoka Izbo! Mówiliśmy o tym, ale możemy to powtarzać, bo może to powtarzanie spowoduje, że będzie większa szansa na to, że uratujemy ileś żyć. Otóż 25% zgonów w Polsce to są zgony związane z chorobami nowotworowymi, na które dziennie umiera 300 osób. Wiemy o tym, że najczęściej u kobiet występuje rak płuc i rak piersi, u mężczyzn rak płuc i rak gruczołu krokowego. My mamy jeden z najwyższych wskaźników umieralności. Wzrasta też zachorowalność, na szczęście również dlatego, że robione są badania profilaktyczne. Wiemy doskonale, że wczesne wykrycie ogromnie zwiększa szansę na uratowanie się przed śmiercią. Chciałem zapytać: Czy ministerstwo rozważa możliwość wprowadzenia do prawa pracy zapisów o obowiązkowych badaniach dla osób z grup ryzyka? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Marek Tomasz Hok, Koalicja Obywatelska.</utt>
    </speech>
    <speech speaker="Poseł Marek Tomasz Hok">
      <utt t="norm">Panie Marszałku! Panie Ministrze! Dwa pytania. Pierwsze dotyczy kadr medycznych. Mówiliśmy dzisiaj w czasie debaty, że mamy kłopoty z lekarzami, zwłaszcza z lekarzami młodymi. Czy Ministerstwo Zdrowia przygotowuje, czy jest w trakcie realizacji programu, który zachęci młodych adeptów medycyny, młode osoby, które podejmują staż albo rozpoczynają rezydenturę, do zainteresowania się naukami związanymi z onkologią? Drugie pytanie dotyczy badań przesiewowych w kierunku raka płuc w postaci niskodawkowej tomografii komputerowej. Wiem, że jest pilotaż. Czy on się kończy? Jakie będzie podsumowanie? Czy ten pilotaż, jeżeli zakończy się pozytywnie, zostanie wprowadzony na terenie całego kraju? Ponieważ jak wiemy, i o tym mówiliśmy wielokrotnie, rak płuca jest tym nowotworem, który najczęściej występuje wśród i kobiet, i mężczyzn na terenie Polski. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pani poseł Agata Wojtyszek, Prawo i Sprawiedliwość.</utt>
    </speech>
    <speech speaker="Poseł Agata Wojtyszek">
      <utt t="norm">Szanowny Panie Marszałku! Wysoka Izbo! Choroby nowotworowe stanowią drugą po chorobach układu krążenia najczęstszą przyczynę zgonów wśród Polaków. Rocznie ok. 180 tys. Polaków otrzymuje diagnozę o nowotworze złośliwym. Dzięki Krajowej Sieci Onkologicznej to pacjent staje się podmiotem w procesie leczenia. Jej celem jest poprawa jakości diagnostyki i terapii. Świętokrzyskie Centrum Onkologii na czele z prof. Stanisławem Góździem od początku, już podczas pilotażu uczestniczy w sieci i to tu pierwsi pacjenci uzyskali w sposób zindywidualizowany kompleksową pomoc i leczenie pod okiem zespołu specjalistów. Jak podkreśla profesor, Krajowa Sieć Onkologiczna to spełnienie marzeń medyków z początku XX w. Pandemia jednak w dużym stopniu ograniczyła dostęp pacjentów do diagnostyki, zatem mam pytanie: W jaki sposób przełożyło się to na wzrost zachorowań i czy zanotowaliście państwo zwiększoną liczbę zgonów z powodu chorób onkologicznych? I drugie</utt>
      <utt t="reaction">Dzwonek</utt>
      <utt t="norm">pytanie: Jakie podmioty w województwie świętokrzyskim zostały włączone do sieci onkologicznej? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Adrian Witczak, Koalicja Obywatelska.</utt>
    </speech>
    <speech speaker="Poseł Adrian Witczak">
      <utt t="norm">Panie Marszałku! Panie Ministrze! Wysoka Izbo! Statystyki są zatrważające, bo ponad 30% pacjentów chorych onkologicznie umiera nie ze względu na nowotwór, ale ze względu na niedożywienie, po prostu z głodu. Dzisiaj stajemy przed dużym wyzwaniem, również w kwestii organizacji i pełnej dostępności leczenia żywieniowego. Bo tak jak samochód nie pojedzie bez paliwa, tak pacjent bez właściwego odżywiania po prostu nie może walczyć z chorobą. Biorąc pod uwagę najnowsze badania naukowe, chciałbym zapytać pana ministra: Czy ministerstwo bierze pod uwagę uzupełnienie karty diagnostyki i leczenia onkologicznego o punkt dotyczący przesiewowej oceny stanu odżywienia, jak również czy rozważa podjęcie innych kroków mających na celu wczesne diagnozowanie niedożywienia i kierowanie pacjentów do poradni leczenia żywieniowego celem objęcia opieką?</utt>
      <utt t="reaction">Dzwonek</utt>
      <utt t="norm">Sam jestem pacjentem leczonym żywieniowo i wiem, że gdyby nie szybka interwencja lekarza, który ma doświadczenie w leczeniu żywieniowym i włącza leczenie czy to dojelitowe, czy pozajelitowe, po prostu pacjenci nie byliby w stanie walczyć z chorobą. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Radosław Lubczyk, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Radosław Lubczyk">
      <utt t="norm">Panie Marszałku! Panie Ministrze! Szanowni Państwo! Choroby onkologiczne to jest tragedia dla rodzin, ale szczególnie ta tragedia dotyka ich wtedy, kiedy chorują dzieci. Tu rzeczywiście rodzice bardziej, bo z pełną świadomością, przeżywają chorobę swojego dziecka. Moje pytanie, panie ministrze, jest takie: Czy w tej narodowej strategii jest jakiś pomysł, jest jakiś zapis, który mówi o tym, żeby również rodziców tych dzieci objąć opieką psychologiczną? To jest rzeczywiście bardzo ważne, żeby rodzice wspierali dziecko dobrą postawą, a wiemy, że rodzice przeżywają to najbardziej. Czy jest taki pomysł, żeby objąć ich ochroną psychologiczną? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pan poseł Marcin Skonieczka, Polska 2050 – Trzecia Droga.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Panie Ministrze! Wysoka Izbo! Korzystając z okazji, że debatujemy nad bardzo ważnym dokumentem dotyczącym Narodowej Strategii Onkologicznej, chciałbym poinformować Wysoką Izbę, że w Sejmie został powołany nowy zespół parlamentarny do spraw hematoonkologii. Celem tego zespołu jest podejmowanie działań mających na celu poprawę jakości życia i leczenia pacjentów hematologicznych. Jest to istotne, ponieważ rocznie o tej chorobie dowiaduje się ok. 9 tys. osób. Dodam, że pierwsze posiedzenie odbędzie się 6 listopada. Tak że serdecznie wszystkich parlamentarzystów zapraszam. Moje pytanie do pana ministra brzmi: Czy jest planowane umożliwienie pacjentom hematologicznym dostępu do sanatoriów i rehabilitacji uzdrowiskowej? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję panu posłowi. Lista osób zapisanych do głosu została wyczerpana. Prosimy pana ministra Marka Kosa o odniesienie się do wystąpień i pytań.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Panie Marszałku! Wysoka Izbo! Szanowni Państwo! Na początku chciałbym podziękować za te wszystkie pytania, które padły, bo to pytania o los, o przyszłość, o wszelkie działania, które są podejmowane, żeby leczyć naszych polskich pacjentów, pacjentów tych najbardziej doświadczonych przez los, czyli pacjentów onkologicznych. Mówiłem o tym i wiemy dobrze o tym, że ta Narodowa Strategia Onkologiczna to jest zakres czynności, które są do wykonania w latach 2020–2030, czyli ona trwa. Ona nie jest w ustawie z 2019 r. czy też w rozporządzeniu opracowanym w 2020 r. idealna, wymaga korekty, zmian, bo zmienia się wiele aspektów, jeżeli chodzi o leczenie onkologiczne, w tym sprawy związane z samym leczeniem, dostępem do nowoczesnych, innowacyjnych terapii, jak również z podejściem do modelu leczenia. Tak że te pytania i te wypowiedzi, które usłyszałem i w większości zanotowałem i których jeszcze z całą pewnością chętnie wysłucham, wnoszą różnego rodzaju nowe możliwości w przypadku korekty Narodowej Strategii Onkologicznej, aby ją wdrożyć w jeszcze lepszej postaci. Jeżeli chodzi o szczegółowe pytania, które zostały zadane, to na większość postaram się odpowiedzieć. Jeżeli będą one wymagały jakiejś analizy danych statystycznych, to wtedy odpowiemy pisemnie. Jeśli chodzi o akredytację dla szpitali w sieci onkologicznej, a takie pytanie padło tutaj ze strony pani poseł Alicji Chybickiej, to ta cała kwalifikacja do Krajowej Sieci Onkologicznej została rozpoczęta i wdrożona przez Narodowy Fundusz Zdrowia. Ta lista była opublikowana 25 lipca br. Na te poszczególne poziomy SOLO kwalifikowały się takie ośrodki, które miały po prostu odpowiednie wskaźniki. Wychodząc od pierwszego poziomu, są to szpitale, jednostki, które w swoim zakresie mają możliwość udzielania świadczeń z zakresu chemioterapii bądź też radioterapii, a w przypadku chirurgii onkologicznej były to takie ośrodki, które dysponowały potencjałem, jak również udokumentowaną w okresie poprzednich lat odpowiednią liczbą zabiegów operacyjnych z zakresu właśnie onkologii. Były one kwalifikowane do pierwszego poziomu wtedy, kiedy w którymś z tych obszarów leczenia przeciwnowotworowego wypełniły normy, czyli w radio- lub chemioterapii bądź też w leczeniu, w chirurgii onkologicznej. Podmiot był kwalifikowany na drugi poziom wtedy, kiedy spełniał wymogi w dwóch zakresach. Jeżeli chodzi o trzeci poziom, SOLO III, to wtedy gdy spełniał wszystkie te wskaźniki. Wrócę jeszcze do kwestii rejestrów w onkologii i hematologii. Już sygnalizowałem, że był taki projekt. Został on zakończony. To projekt pod nazwą: budowa nowoczesnej platformy gromadzenia i analizy danych z Krajowego Rejestru Nowotworów oraz onkologicznych rejestrów narządowych, zintegrowanej z bazami świadczeniodawców leczących choroby onkologiczne. W 2023 r. również zostały przyjęte regulacje prawne, które umożliwiają gromadzenie rozszerzonego zakresu danych dla nowotworów hematologicznch, a także utworzono Zintegrowaną Platformę Rejestrów Onkologicznych. Były pytania dotyczące zrzutek, jeżeli chodzi o choroby czy to onkologiczne, hematoonkologiczne, czy to choroby rzadkie. Jest to problem. Ja i wszyscy w kierownictwie Ministerstwa Zdrowia chcielibyśmy, żeby te zrzutki były w jak najmniejszej ilości albo żeby ich nie było wcale. Natomiast nie od nas to zależy. Od nas zależy to, co robimy, czyli objęcie refundacją nowych terapii, szczególnie z zakresu chorób rzadkich, jak również z zakresu onkologii. To, jak przedstawiłem, w 2023 r. się odbyło, bo nowymi terapiami zostało objętych 145 cząsteczkowskazań, z czego 85 było z zakresów onkologicznych. Natomiast w 2024 r. – mogę powiedzieć, że już w zasadzie ten rok jest zakończony, gdyż ostatnie, październikowe obwieszczenie zostało opublikowane – mamy także sporo nowych wskazań, jeżeli chodzi o objęcie refundacją. Jest to 135 cząsteczkowskazań, z czego z zakresów onkologicznych jest 36 i wiele z zakresu chorób rzadkich. Obejmując nowe choroby, ich leczenie, refundacją czasami dosyć drogich, ale za to bardzo dobrych i skutecznych leków, powodujemy to, że ilość tych działań w Internecie, jeśli chodzi o te internetowe zbiórki, będzie mniejsza. Pani poseł Szczurek-Żelazko pytała o szczepienia przeciwko HPV. Tu pewne założenia dotyczące szczepień, które były przyjęte w Narodowej Strategii Onkologicznej – patrząc na analizy roczne – zostały zachowane, bo plan na 2023 r. był taki, by w ramach tego populacyjnego programu szczepień było wyszczepione minimum 20% populacji. I to zostało uzyskane. Czy to jest dużo? Pewnie wszyscy powiemy, że to nie jest dużo. Natomiast wiadomo, że rozruch jest trudniejszy. W tym momencie program działa już drugi rok, mało tego, dołączyliśmy do tego jeszcze populacje dzieci 9- i 10-letnich, więc ilościowo będzie na pewno więcej szczepień, a procentowo zakładamy, że pójdziemy w kierunku co najmniej 40% w drugim roku. Założenia w Narodowej Strategii Onkologicznej dotyczące wyszczepienia na HPV były takie, by uzyskać wyszczepialność na poziomie 60%, ale poczekamy na rok 2030, by sprawdzić, czy te założenia zostały spełnione. Niemniej jednak na pewno warto i trzeba bacznie monitorować to rok do roku. Druga sprawa dotyczyła Krajowej Sieci Onkologicznej i rozporządzeń. Było kilkanaście rozporządzeń, które nie zostały wydane. Większość już wypracowaliśmy. Na chwilę obecną zostało na ukończeniu jeszcze pięć, z czego trzy dotyczą wskaźników jakości w opiece onkologicznej, a jedno rozporządzenie dotyczy karty diagnostyki i leczenia onkologicznego, czyli karty DiLO. Tak że z tych kilkunastu, niemal 20, zostało pięć, które są na ukończeniu. Pan poseł Grzegorz Lorek pytał, czy środki na program wzrosną. Wysoka Izbo, założono, i to był 2020 r., że na Narodową Strategię Onkologiczną będzie 5100 mln zł. Czy te środki wzrosną? Jeżeli będą takie potrzeby, to z całą pewnością warto o tym rozmawiać i mówić, by środki były wyższe. W 2020 r. zaplanowano 250 mln, w 2021 r. było 504 mln, w latach 2022 i 2023 – 450 mln, a od 2024 r. do 2030 r. ma być po 500 mln zł. Jeżeli będą takie potrzeby i będziemy widzieli, że tych środków będzie za mało, to możliwości, by to wzrosło, oczywiście istnieją. Będziemy o tym rozmawiać wtedy, kiedy będziemy widzieli, że rok do roku przekraczamy budżet. Natomiast w 2023 r. na planowane 450 mln zostało wydane 420,5 mln, tak że te środki wystarczyły. W 2024 r. jest planowane 500 mln. 420 mln jest zaplanowane na środki trwałe, na wydatki majątkowe. Jeżeli chodzi o nakłady na poszczególne szpitale, ośrodki, to już są dobre pytania do Narodowego Funduszu Zdrowia, bo te środki, które są na leczenie onkologiczne, są kontraktowane oczywiście w Narodowym Funduszu Zdrowia. Natomiast jeśli chodzi o środki chociażby majątkowe, to wszystkie szpitale przystępują do konkursów, które są ogłaszane, czy to na wymianę, zakup mammografów czy akceleratorów do radioterapii, czy też jakiegoś innego sprzętu. Jeśli chodzi o rozwiązania edukacyjne i 57 mln, które były wydane na edukację, na rozwiązania edukacyjne, to szczegółową analizę dotyczącą rozdysponowania tych środków przedstawimy w formie pisemnej. Niemniej jednak dlaczego są te działania edukacyjne? Dlatego że po prostu one są bardzo, bardzo ważne. W zasadzie już od szkoły podstawowej każdy młody człowiek powinien uczyć się i pobierać jak najwięcej wiedzy na temat edukacji zdrowotnej i chorób nowotworowych, profilaktyki, działań skierowanych w tym kierunku, żeby nie zachorować na nowotwory. Chodzi o to, by także miał wiedzę na temat tego, że występowanie nowotworów złośliwych w rodzinie również jest dużym zagrożeniem oraz że w pewnym okresie życia należy się po prostu badać, i to nie w trybie pierwotnym, tylko przyspieszonym. Ta edukacja zaskutkuje. Rozumiem, że obserwując to rok do roku, rok 2023 do 2024 r. czy kolejnych lat, nie będzie widowiskowych efektów, ale na przestrzeni kilkunastu lat musimy je osiągnąć. Tutaj innego kierunku i działania nie ma. Edukacja w tym momencie jest nie tyle najtańsza, ile tak naprawdę najważniejsza. I edukacja, i profilaktyka to są rzeczy stosunkowo tanie, natomiast ich efekty za kilka, kilkanaście lat będą bardzo, bardzo duże. Tak że warto wydawać pieniądze, środki, nawet spore, na edukację, bo to zaskutkuje. Jeżeli chodzi o lekarzy medycyny pracy, to czy skierowanie od lekarza medycyny pracy powinno zawierać pewne wskazania czy konieczność wykonania pewnych badań? Pracujemy nad tym i trwają nasze działania dotyczące akurat zazębienia profilaktyki z medycyną pracy, z medycyną przemysłową. To jest dobry kierunek i będziemy mocniej włączać właśnie zadania lekarzy medycyny pracy do zadań profilaktycznych, tak aby nie zachęcać, ale żeby pewne badania, czy obrazowe, czy diagnostyczne, były wręcz obowiązkowe.</utt>
      <utt t="reaction">Oklaski</utt>
      <utt t="norm">Pan poseł Józefaciuk dużo pytał o mężczyzn, szczególnie o kwestie związane z profilaktyką obszaru, jakim jest chociażby rak prostaty. Fakt, na przestrzeni kilku ostatnich lat nastąpiła zmiana na pozycji lidera. Już nie rak płuca, tylko rak prostaty jest na pierwszym miejscu wśród zachorowań u mężczyzn. Tutaj z czasem należy wprowadzić taki poziom badań profilaktycznych, taką kampanię jak w przypadku raka piersi czy raka szyjki macicy, czy raka jelita grubego</utt>
      <utt t="reaction">Oklaski</utt>
      <utt t="norm">, dlatego że te badania nie są ani czasochłonne, ani kosztochłonne, natomiast są strasznie, strasznie skuteczne.</utt>
      <utt t="interrupt" by="Poseł Marcin Józefaciuk">Właśnie.</utt>
      <utt t="norm">Obserwując tę zmianę związaną z tym, że już właśnie – tak jak raz powiedziałem, powtórzę to – nie rak płuca, tylko rak prostaty jest numerem 1, trzeba to zrobić. Trzeba to zrobić, tym bardziej że rak prostaty, powiem łagodnie, da się leczyć. To jest jeden z nowotworów, które poddają się leczeniu, i efekty w porównaniu z niektórymi innych nowotworami złośliwymi są dużo lepsze. Tak że zrobimy to.</utt>
      <utt t="reaction">Oklaski</utt>
      <utt t="norm">Zapisy o profilaktyce zachęty. Aha, dobra. Tu była też kwestia związana z medycyną przemysłową, z lekarzami medycyny pracy. Tak, trzeba to zrobić i będziemy szli w tym kierunku. Natomiast co do zachęt dla młodych – szkolenia, specjalizacja z onkologii czy też specjalizacje pokrewne onkologii, chirurgia onkologiczna, radioterapia. Już w toku studiów trzeba zmienić nastawienie do kształcenia, tak żeby onkologia nie była 2-, 3-tygodniowym epizodem studenta, tylko żeby miał więcej informacji na ten temat, żeby po prostu mógł się zapoznać z możliwościami, jakie daje onkologia. Bo to już nie jest taki obraz pacjenta onkologicznego, z nowotworem, jak sprzed 20 czy 30 lat, kiedy</utt>
      <utt t="reaction">Dzwonek</utt>
      <utt t="norm">czasami sytuacja była po prostu beznadziejna, trudno było coś zrobić. W tej chwili ci młodzi ludzie muszą widzieć, jakie są niesamowite możliwości diagnostyczne, co można zrobić, jak szybko można zdiagnozować pacjenta, a tym bardziej jak skutecznie można go leczyć, objąć wysoko specjalistycznym leczeniem. A tych terapii wdrażamy do refundacji coraz więcej. Tak że i studia, i te kwestie, które nawet dzisiaj były poruszane, bo mówiłem o tym, że w programie stażu podyplomowego są pewne zmiany, jak również w trakcie programów specjalizacji. Jeżeli chodzi o kolejne pytania, to już jest ich mało. Tak że jeżeli pan marszałek pozwoli, to odpowiem. Zgony po okresie COVID-u. Z całą pewnością możliwość i diagnostyki, i terapii w COVID-zie była ograniczona, stąd też zgonów było więcej, szczególnie w latach 2022– 2023. Szczegółowe dane na podstawie danych, którymi dysponujemy, przedstawimy na piśmie. Jeżeli chodzi o pytanie pani poseł Agaty Wojtyszek, to w województwie świętokrzyskim na pewno Świętokrzyskie Centrum Onkologii jako ośrodek monitorujący jest szpitalem, który jest SOLO III. Do sieci onkologicznej weszły jeszcze takie szpitale jak Wojewódzki Szpital Zespolony w Kielcach, szpital w Końskich i szpital w Sandomierzu. Ocena stanu odżywienia i kwestia karty DiLO. To jest bardzo ważna sprawa. Trzeba to zrobić, żeby po prostu stan odżywienia i związane z tym potrzeby w leczeniu pacjenta były ujęte u każdego pacjenta onkologicznego. Oni często są niedożywieni, co nie ma żadnego przełożenia w dalszym leczeniu. Leczenie onkologicznie powinno być tylko celowane na chemię czy radioterapię, ale leczenie powinno być ogólne, holistyczne, które będzie dotyczyło całości. Tak że to bardzo dobre pytanie i, panie pośle, dziękuję za nie. Objęcie rodziny opieką psychologiczną. Tego jeszcze nie ma, ale to jest nasz cel. To trzeba zrobić, dlatego że nie ma tego oczywiście w Narodowej Strategii Onkologicznej. Jeżeli chodzi o całe podejście, o onkologiczny system ochrony zdrowia, to jak najbardziej taką możliwość mają i dzieci, i rodziny, tylko ja zrozumiałem to pytanie tak, czy w Narodowej Strategii Onkologicznej są takie zapisy. Nie, nie ma, tak jak powiedziałem na początku. To jest dokument, nad którym można i trzeba pracować. Można go uzupełnić.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Panie ministrze, resztę proszę ewentualnie przedstawić na piśmie.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Okej, dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo. Przywitajmy wspólnie zasiadających na galerii przedstawicieli ochotniczej straży pożarnej oraz mażoretki z Kadłuba w województwie opolskim, którzy przybyli na zaproszenie pana posła Adama Gomoły.</utt>
      <utt t="reaction">Oklaski</utt>
      <utt t="norm">Przywitajmy także uczniów klasy IIIa z VII Liceum Ogólnokształcącego im. Dąbrówki w Poznaniu z wychowawczynią Sławomirą Wujec, którzy przybyli na zaproszenie pani poseł Ewy Schädler. Witamy bardzo serdecznie.</utt>
      <utt t="reaction">Oklaski</utt>
      <utt t="norm">Czy pan poseł sprawozdawca zechce zabrać głos?</utt>
      <utt t="interrupt" by="Poseł Marek Tomasz Hok">Tak.</utt>
      <utt t="norm">Bardzo proszę.</utt>
    </speech>
    <speech speaker="Poseł Marek Tomasz Hok">
      <utt t="norm">Panie Marszałku! Panie Ministrze! Wysoka Izbo! Jako sprawozdawca komisji chciałem serdecznie podziękować za dzisiejszą debatę. Chciałem podziękować za deklaracje wszystkich klubów, które powiedziały, że poprą informację przygotowaną przez ministra zdrowia. Cieszę się, panie marszałku, że na tej sali, na której rzadko panuje taka zgoda, dzisiaj panowała atmosfera pełnego zrozumienia, pełnego poparcia i pełnego zaangażowania w tę bardzo trudną kwestię onkologii, która związana jest z pacjentami i ich rodzinami. Jeszcze raz serdecznie dziękuję za debatę, za zrozumienie, za brak politykierstwa i za to, że mogliśmy wszyscy razem mówić jednym głosem. Zresztą będzie to widać w czasie głosowania nad przyjęciem informacji na następnym posiedzeniu Sejmu. Panie marszałku, dziękuję, bardzo dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję panu posłowi doktorowi. Czy marszałek senior chciałby zabrać głos w tej kwestii?</utt>
      <utt t="interrupt" by="Poseł Marek Sawicki">Nie, nie, nie.</utt>
      <utt t="norm">Nie, zatem zamykam dyskusję . Komisja Zdrowia wnosi o przyjęcie dokumentu: Narodowa Strategia Onkologiczna – Sprawozdanie za rok 2023. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Szanowni Państwo! Na tym wyczerpaliśmy porządek dzienny 20. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Nikt się nie zgłasza, zatem listę posłów zgłoszonych do wygłoszenia oświadczenia uważam za zamkniętą. Ustalam czas na wygłoszenie oświadczenia – 1 minuta, z zastrzeżeniem, że nie będę ingerował w czas wystąpienia, jeżeli byłoby ono dłuższe.</utt>
      <utt t="interrupt" by="Poseł Marek Sawicki">3 minuty.</utt>
      <utt t="norm">Marszałek senior zwrócił uwagę, że to jednak za krótko, więc wydłużam czas do 2 minut. Dziękuję.</utt>
      <utt t="interrupt" by="Poseł Marcin Józefaciuk">Też bez ingerowania.</utt>
      <utt t="interrupt" by="Poseł Roman Fritz">Już można, panie marszałku?</utt>
      <utt t="reaction">Przewodnictwo w obradach obejmuje wicemarszałek Sejmu Włodzimierz Czarzasty</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dzień dobry wszystkim państwu. Pan poseł Roman Fritz.</utt>
    </speech>
    <speech speaker="Poseł Roman Fritz">
      <utt t="norm">Szczęść Boże!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Tak też może być, nie ma problemu.</utt>
    </speech>
    <speech speaker="Poseł Roman Fritz">
      <utt t="norm">Szanowny Panie Marszałku! Wysoka Izbo! Dzisiaj Sejm wielokrotnie przekroczył stopień obłudy. Dość powiedzieć, że nie uchylił immunitetu pani poseł Joannie Musze za wielomilionowe straty, jakie poniosła Polska. Na początku tego roku uchylił natomiast immunitet posłowi Grzegorzowi Braunowi za to, że ten wyrzucił starą choinkę i zgasił w Sejmie świeczki. Natalia Ruś, młoda dziewczyna z Rybnika, która w Polsce szerzej znana jest jako Najjjka, tiktoterka, influencerka została oskarżona o pochwalenie przestępstwa poprzez udzielenie komentarza w formie filmiku na temat akcji Grzegorza Brauna z gaśnicą. Akcję obnażającą specjalne sejmowe przywileje dla kabalistycznej sekty Chabad Lubawicz poparły miliony Polaków, ale wymiar sprawiedliwości pod kierownictwem Adama Bodnara zajął się akurat młodą dziewczyną z Rybnika. W tym filmiku po prostu komentuje ona całą sprawę i stawia retoryczne pytania, po prostu stara się zachęcić swoich widzów do myślenia na ten temat. Zaraz po tych filmach specjalny ośrodek, ośrodek monitorowania ludzkich myśli i marzeń złożył zawiadomienie do prokuratury. Prokurator z Rybnika postawił Najjjce zarzuty. Śledztwo miało być warunkowo umorzone. Zażądano od niej 500 zł. Nie zgodziła się na warunkowe umorzenie. W tych zarzutach nie przedstawiono żadnych słów, za które miałaby odpowiadać. Nie posiada ona aktu oskarżenia, nie dostała go i nie wie, za które słowa miałaby odpowiadać. To jest, proszę państwa, polskie państwo w pigułce. A któż jest szefem owego ośrodka monitorowania ludzkich myśli i marzeń? Otóż jest to niejaki pan Gaweł, który uciekł z Polski, bo był prawomocnie skazany, skazany prawomocnym wyrokiem. Uciekł poza granice Unii Europejskiej, do Norwegii</utt>
      <utt t="reaction">Dzwonek</utt>
      <utt t="norm">, gdzie sobie bezczelnie siedzi i komentuje sprawy z daleka. Kogoś takiego polski wymiar sprawiedliwości traktuje poważnie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Włodzimierz Skalik, Konfederacja. Jest pan poseł?</utt>
      <utt t="interrupt" by="Poseł Włodzimierz Skalik">Jest.</utt>
      <utt t="norm">Och, przepraszam, że pana nie zauważyłem.</utt>
      <utt t="interrupt" by="Poseł Włodzimierz Skalik">Wybaczam, panie marszałku.</utt>
      <utt t="norm">Muszę sięgać wzrokiem dalej, niż sięgałem do tej pory.</utt>
    </speech>
    <speech speaker="Poseł Włodzimierz Skalik">
      <utt t="norm">Wielce Szanowny Panie Marszałku! Wysoki Sejmie! 10 października Sąd Rejonowy w Poznaniu skazał Justynę Sochę, prezes Ogólnopolskiego Stowarzyszenia Wiedzy o Szczepieniach „STOP NOP”, wielce zasłużoną osobę walczącą o prawa i dobro pacjentów, broniącą lekarzy, którzy nie współpracują z farmaceutyczną i lekarską mafią. Sąd ten skazał Justynę Sochę na rok ograniczenia wolności i grzywnę w wysokości 20 tys. zł.</utt>
      <utt t="interrupt" by="Poseł Roman Fritz">Hańba!</utt>
      <utt t="norm">Wówczas piekło ryknęło. Uruchomiło to 23 prezesów izb lekarskich i ministra Szumowskiego, którzy złożyli zawiadomienie do prokuratury przeciwko pani Justynie. Oczywiście prokuratura odrzuciła te pozwy, uznawszy, że zawiadamiający nie mają interesu prawnego. Mafia lekarska nie odpuściła. Wielkopolska Izba Lekarska wytoczyła kolejny proces. Posłużyła się lekarzem, który z tą akcją, z tym apelem nie miał żadnego związku. Art. 212 Kodeksu karnego, na podstawie którego została skazana działaczka społeczna i dziennikarka Justyna Socha, wielokrotnie był wskazywany jako niekonstytucyjne narzędzie cenzury dziennikarzy i działaczy społecznych oraz postulowano konieczność usunięcia go z ustawy jako służącego m.in. tłumieniu krytyki prasowej. Art. 2 pkt 2 Kodeksu etyki lekarskiej mówi: najwyższym nakazem etycznym lekarza jest dobro chorego. Mechanizmy rynkowe, naciski społeczne i wymagania administracyjne nie zwalniają lekarza z przestrzegania tej zasady. Justyna Socha tej zasady broni. Murem za Justyną Sochą.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Tak jest.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pan poseł Andrzej Tomasz Zapałowski. Pan poseł Witold Tumanowicz. Zapraszam.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Do władzy wrócił Donald Tusk. Po roku Niemcy z kolei zaczęli nam tutaj przysłać prezenty. Oczywiście można było się spodziewać jakichś czekoladek albo piwa z Bawarii – nic bardziej mylnego. Okazuje się, że te prezenty to nawet 40 tys. imigrantów, którzy tutaj będą nam podrzucani właśnie z Niemiec. Niemcy sami zapraszali przecież wszystkich tych imigrantów. Zapraszali ich z szeroko rozpostartymi ramionami, przecież to doskonale pamiętam.</utt>
      <utt t="interrupt" by="Poseł Roman Fritz">Herzlich willkommen.</utt>
      <utt t="norm">Teraz ci sami Niemcy będą nam ich tutaj podrzucać. Skoro ci ludzie są tacy bezproblemowi, skoro ci ludzie są takim cennym zasobem, to dlaczego Zachód ich się pozbywa? Dlaczego ich tutaj migruje pod przymusem, jakimiś paktami migracyjnymi? Dlaczego? Niemcy nie tracą czasu. Już w tym roku ponad 3,5 tys. osób zostało podrzuconych przez nasze granice właśnie do Polski. W Komisji Europejskiej strona rządowa zapewniała, że nic nie będziemy robić w temacie wdrażania paktu migracyjnego. Pytanie jest: Co z kolei z karami? Czy przypadkiem nie będzie tutaj podobnego mechanizmu jak z KPO, tylko odwrotnego? Komisja Europejska czekała na zmiany rządów z wypłatą KPO. Być może będą naliczać kary, a tymi karami rząd Polski zostanie obciążony dopiero w momencie, kiedy Donald Tusk odda władzę. Może to jest jakieś tajne porozumienie. Natomiast Niemcy, jak widać, i tak się tym nie przejmują. Nie przejmują się, czy będziemy wdrażać ten pakt migracyjny, czy nie. I tak nam tych imigrantów tutaj podrzucają. Dosyć tego. Dość z niekontrolowaną, masową imigracją, której symbolem jest Murzyn defekujący do jeziora. Szczelne granice to bezpieczne ulice.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pan poseł Krzysztof Szymański.</utt>
    </speech>
    <speech speaker="Poseł Krzysztof Szymański">
      <utt t="norm">Panie Marszałku! Wysoki Sejmie! Czy strategia migracyjna rządu Donalda Tuska to koń trojański? Na pewno jest to ciekawy dokument, polecam lekturę. Na samym początku byłem bardzo zaskoczony, jak to mogło wyjść spod pióra urzędników Donalda Tuska. Kilka fragmentów: Kluczowe jest stworzenie systemu opartego na selektywnym podejściu do polityki imigracyjnej. Polska zachowuje krytyczny stosunek do przyjętego przez Unię Europejską paktu o migracji i azylu. Kluczowe jest sprawowanie pełnej kontroli nad tym, kto, w jakim celu i na jak długo może do Polski wjechać. I tak czytałem wielce zdziwiony, aż doszedłem do części, gdzie zaczyna się podsumowanie. Tutaj jest napisane, że Polska, uznając swoje zobowiązania międzynarodowe, przygotuje we współpracy z samorządami oraz świeckimi i kościelnymi podmiotami koncepcję ograniczonego programu pobytów humanitarnych cudzoziemców, którzy spełnią odpowiednie kryteria. Będzie to odpowiedź na potrzebę tworzenia transparentnych, legalnych i akceptowalnych społecznie kanałów migracyjnych. Najpierw jest o zobowiązaniach międzynarodowych, więc zajrzyjmy, bo dopiero co przecież skończyło się posiedzenie Rady Europejskiej. Mamy tutaj konkluzje na s. 9. Konkluzja 35.: Rada Europejska apeluje do rady państw członkowskich i Komisji, aby zintensyfikowały prace nad wszystkimi kierunkami działań przewidzianymi w jej kompleksowym podejściu do migracji przedstawionym w lutym 2023 r. Konkluzja 36.: Kluczowe dla legalnej i uporządkowanej migracji są jej bezpieczne i legalne drogi, zgodne z kompetencjami krajowymi. Wróćmy do strategii. Co to znaczy: pobyty humanitarne? Po konsultacjach z jakimi podmiotami? Na podstawie jakich kryteriów mają te podmioty być dobierane, a ci migranci mają być akceptowani?</utt>
      <utt t="reaction">Dzwonek</utt>
      <utt t="norm">Co to znaczy, że zostaną stworzone akceptowalne kanały imigracyjne? Ta strategia to nie jest ograniczenie imigracji. Ta strategia, to jest legalizacja imigracji. Zamienił stryjek siekierkę na kijek. Ta strategia to jest po prostu zasłona dymna.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie.</utt>
    </speech>
    <speech speaker="Poseł Krzysztof Szymański">
      <utt t="norm">Ma przygotować grunt pod faktyczne wprowadzenie paktu migracyjnego od 2026 r.</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie, oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję panu serdecznie, dałem panu pół minuty więcej. Pani poseł Bożena Lisowska z Koalicji Obywatelskiej.</utt>
    </speech>
    <speech speaker="Poseł Bożena Lisowska">
      <utt t="norm">Panie Marszałku! Wysoki Sejmie! W Polsce brakuje regulacji prawnych określających, kto jest administratorem danych osobowych w samorządach. Obecnie jednostki samorządu terytorialnego ustalają to w sposób dowolny. Zdarza się, że w jednym urzędzie jest kilku administratorów danych osobowych. Czasami jest to wójt, czasami urząd, czasami gmina. Podobnie jest na poziomie powiatów. Bez określenia w polskim prawie właściwego podmiotu, ponoszenie odpowiedzialności za nadzór nad ochroną danych osobowych nie będzie możliwe. Samorządy przetwarzają wiele danych, tych z pomocy społecznej czy dotyczących kwestii podatkowych. Dlatego bardzo ważne jest to, abyśmy je należycie chronili. Dlatego, szanowni państwo, potrzebna jest w tej zmianie regulacja prawna. Bardzo proszę państwa posłów o zainteresowanie się tym tematem.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani poseł Anna Kwiecień. Nie ma. Pan poseł Grzegorz Lorek, Klub Parlamentarny Prawo i Sprawiedliwość. Zapraszam.</utt>
    </speech>
    <speech speaker="Poseł Grzegorz Lorek">
      <utt t="norm">Szanowny Panie Marszałku! Wysoka Izbo! Nominaci rządu Donalda Tuska oszukali mieszkańców Gryfina i Rybnika. Nowe kierownictwo Polskiej Grupy Energetycznej złamało umowę społeczną z 24 września 2020 r., zawartą pomiędzy rządem a związkami, dotyczącą transformacji sektora górniczego, kamiennego oraz wybranych procesów transformacji województwa śląskiego. Przypomnę, że zgodnie z pkt 9 tego porozumienia strony ustaliły, że funkcjonowanie Elektrowni Rybnik w oparciu o węgiel kamienny będzie zapewnione do 2030 r. oraz że w 2029 r. dokonana zostanie analiza możliwości dalszego funkcjonowania elektrowni. Zamknięcie zakładów przyniesie ogromne negatywne skutki dla mieszkańców regionów i miast. Już od przyszłego roku znaczna część załogi straci pracę. Pracę straci 1300 osób. Zagrożone są dostawy ciepła dla części mieszkańców Rybnika i Gryfina. Wyłączenie elektrowni spowoduje także przyspieszoną likwidację kopalń węgla kamiennego. To będzie efekt domina. Elektrownia Rybnik spala bowiem ok. 1,5 mln t węgla rocznie. Nagły brak zbytu na takie ilości węgla to katastrofa dla lokalnych kopalni. Trzeba wyraźnie powiedzieć, że za to odpowiada rząd Tuska. Mam nadzieję, że tak nie będzie, bo to jest naprawdę wielka tragedia dla ludzi. Żeby po raz kolejny nie stało się tak jak z regionem wałbrzyskim. Trzeba będzie 30 lat, żeby odbudować region. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani poseł Maria Joanna Koźlakiewicz. Szymon Giżyński. Zapraszam pana posła.</utt>
    </speech>
    <speech speaker="Poseł Szymon Giżyński">
      <utt t="norm">Panie Marszałku! Wysoki Sejmie! Brać, nie kwitować – to lapidarnie sformułowana doktryna relacji Polski z Unią Europejską. Brać, czyli pilnować naszych interesów w Brukseli, wdrażać tylko te akty Unii Europejskiej, które są dla Polski korzystne i bezpieczne. Nie kwitować, czyli z całych sił i wszelkimi dostępnymi środkami udaremniać działania Niemiec zmierzających do pacyfikacji kolejnych obszarów polskiej suwerenności, aż po realizację finalnego niemieckiego celu, jakim jest i pozostaje utrata przez Polskę niepodległości. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pani poseł Anna Ewa Cicholska. Nie widzę. Pani poseł Barbara Bartuś. Nie widzę. Pan poseł Dariusz Matecki. Nie widzę. Pani poseł Ewa Leniart. Nie widzę. Pani posłanka Klaudia Jachira. Nie widzę. Pani poseł Alicja Chybicka, Klub Parlamentarny Koalicja Obywatelska.</utt>
      <utt t="interrupt" by="Poseł Marcin Józefaciuk">Widzę.</utt>
      <utt t="norm">Widzę. Zapraszam serdecznie, pani poseł.</utt>
    </speech>
    <speech speaker="Poseł Alicja Chybicka">
      <utt t="norm">Dziękuję. Panie Marszałku! Chcę poruszyć bardzo ważny problem, problem ważny dla dzieci chorujących na chorobę Duchenne’a. Otóż terapia genowa w chorobie Duchenne’a, podawana jednorazowo, wykazała, że przez 4 lata od podania tegoż leku jest bezpieczna i skuteczna, pozwala na trwałe utrzymanie funkcji motorycznych. To zostało opublikowane podczas spotkania Amerykańskiego Towarzystwa Neurologicznego w roku 2023, w listopadzie. Trzeba powiedzieć, że FDA zarejestrowało ten lek w ubiegłym roku, mniej więcej w połowie. Koszt? Niestety wynosi 15 mln, ale jest to 15 mln na całe życie, a choroba Duchenne’a jest to choroba wywołana przez gen dystrofiny, który zostaje zaburzony. Jest to najdłuższy gen, który ma 79 eksonów. Przenoszą kobiety, chorują chłopcy. W tej chwili czterech chłopców zbiera pieniądze: Bruno, Krzyś, Olaf i Oliś. Żeby wystartować do tej terapii, trzeba mieć 4, góra 5 lat, najlepiej być między 4. a 5. rokiem życia. Dziecko nie może jeszcze usiąść na wózek. A jest rzeczą wiadomą, że na ten wózek musi usiąść przy tej chorobie, bo ona powoduje zniszczenie mięśni. Duże randomizowane badanie, na podstawie którego FDA zatwierdziło ten lek, nie osiągnęło jeszcze punktu końcowego, ale punkty drugorzędne oraz eksploracyjne wykazały, że jest to terapia skuteczna. Lek podnosi bowiem poziom</utt>
      <utt t="reaction">Dzwonek</utt>
      <utt t="norm">mikrodystrofiny. Apeluję o pomoc tym dzieciom, które w tej chwili zbierają pieniądze. To jest życie albo życie na wózku, albo szybka śmierć. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Krzysztof Mulawa. Nie ma pana Mulawy.</utt>
      <utt t="interrupt" by="Poseł Barbara Bartuś">Mogę?</utt>
      <utt t="norm">To niech pani się dopisze, pani poseł. Tak. Pan poseł Norbert Pietrykowski. Nie widzę. Pani poseł Małgorzata Gromadzka. Widzę. Dzień dobry.</utt>
    </speech>
    <speech speaker="Poseł Małgorzata Gromadzka">
      <utt t="norm">Dzień dobry. Szanowny Panie Marszałku! Wysoka Izbo! W moim oświadczeniu chciałabym zaakcentować rolę warsztatów terapii zajęciowej. Obecnie w moim mieście, Biłgoraju, 25-lecie obchodzi warsztat terapii zajęciowej. Szanowni państwo, chciałabym do was skierować moje niezwykłe słowa uznania oraz gratulacje za waszą dotychczasową pracę, za wasze zaangażowanie, za tworzenie domu dla rodzin z dziećmi niepełnosprawnymi. Jesteście nieocenieni. Wiem również, że walczycie o dodatkowe, lepsze środki, że chcecie również mieć lepsze wynagrodzenia. Zapewniam państwa, że z pewnością będziemy się przychylać do waszych postulatów. Są zapewnienia z Ministerstwa Rodziny, Pracy i Polityki Społecznej. Chciałabym również w tym miejscu złożyć kolejne gratulacje dla Fundacji Fundusz Lokalny Ziemi Biłgorajskiej z okazji również 25-lecia. To ćwierćwiecze, szanowni państwo, pokazało, że jesteście również nieocenieni. Skupiacie wolontariuszy, organizacje pozarządowe, które robią potężną robotę w terenie. Rozdysponowaliście ok. 8 mln środków między te organizacje, ale pieniądze się nie liczą. Liczy się to, że skupiacie tych ludzi, że walczycie o to, żeby wolontariat działał, żeby to była praca społeczna. Krzewicie wolontariat wśród młodzieży i dzieci. Dlatego też chylę czoła przed wami i chcę zadeklarować moją współpracę z fundacją, jak też z warsztatami terapii zajęciowej. Również z warsztatem terapii zajęciowej podjęliśmy rozmowę na temat otwarcia, zainicjowania działania środowiskowego domu samopomocy na terenie powiatu biłgorajskiego ze względu na to, że rodziny z dziećmi niepełnosprawnymi, które są dorosłe, nie mają się gdzie podziać</utt>
      <utt t="reaction">Dzwonek</utt>
      <utt t="norm">, nie mają miejsca, w którym mogliby się skupić. Dlatego też, szanowni państwo, jeszcze raz moje gratulacje i wielkie wyrazy uznania. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Maria Kurowska.</utt>
    </speech>
    <speech speaker="Poseł Maria Kurowska">
      <utt t="norm">Szanowny Panie Marszałku! Wysoka Izbo! Dzisiaj, 18 października 2024 r., w przeddzień 40. rocznicy męczeńskiej śmierci ks. Jerzego Popiełuszki do kaplicy sejmowej zostały wprowadzone relikwie ks. Jerzego przez jego rodzinę i pozostaną tu na zawsze. Została odprawiona msza św. za ojczyznę, której głównym celebransem był ks. abp kard. Kazimierz Nycz, a następnie została podjęta przez Sejm przez aklamację uchwała upamiętniająca życie i służbę dla Polski ks. Jerzego Popiełuszki. W holu głównym jest wystawa pn. „Polska jutra” przedstawiająca dekalog społeczny ks. Jerzego i jego posłannictwo. Natomiast 7 listopada o godz. 17 odbędzie się spotkanie z udziałem świadków życia i posługi ks. Jerzego Popiełuszki. Pragnę podziękować w tym miejscu krajowemu duszpasterzowi parlamentarzystów ks. dr. Andrzejowi Sikorskiemu za zaangażowanie, aby to wszystko mogło się stać i aby ks. Jerzy został tak pięknie uczczony w 40. rocznicę jego męczeńskiej śmierci. Niech pamięć jego nauki, szanowni państwo, trwa w nas. Uczył nas, jak głosić ewangelię miłości, Boga, ojczyzny i drugiego człowieka, uczył nas, jak stawać w obronie godności człowieka we wszystkich jego wymiarach, uczył nas, jak zwyciężać zło dobrem. Zatem, szanowni państwo, pozwólcie, że to wystąpienie zakończę modlitwą ks. Jerzego Popiełuszki za ojczyznę: Wszechmogący Boże, Ojców naszych Panie! Pochylamy pokornie nasze głowy</utt>
      <utt t="reaction">Dzwonek</utt>
      <utt t="norm">, by prosić o siłę wytrwania i mądrość w tworzeniu jedności, by prosić o Twoje błogosławieństwo. Wszystkich polecamy Twojej szczególnej opiece, Twojej mocy uzdrawiającej ludzkie serca. Chcemy wszystkim naszym winowajcom przebaczyć, jak Ty przebaczasz nam nasze winy. I zbaw ode złego nas wszystkich. Ukaż nam drogę wyjścia z tak trudnej dziś sytuacji naszej Ojczyzny. Wysłuchaj, Panie, prośby ludu Twego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pan poseł Marcin Józefaciuk, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny Panie Marszałku! Wysoka Izbo! 21 z 27 państw Unii Europejskiej uznaje związki partnerskie. My jesteśmy w grupie z Bułgarią, Rumunią, Słowacją i Litwą, a Łotwa za 2 tygodnie wyjdzie z tej grupy. Dotyczy to zarówno par jednopłciowych, jak i par tradycyjnych. O co chodzi z tymi związkami partnerskimi w polskiej wersji? Prawne uprawnienia dla rodziców społecznych, czyli takich niebędących rodzicami biologicznymi, decydowanie o pochówku, nieopodatkowany spadek lub zachowek, możliwość ustanowienia wspólnoty majątkowej lub jej odrębności, zawieranie związku w urzędzie stanu cywilnego, uznawanie związków partnerskich zawieranych za granicami Polski, prawo do informacji o stanie zdrowia. Ten katalog jest jeszcze niezamknięty. A do tych, którzy są przeciwni, mam pytania. Czy poprzez umożliwienie zawierania związków partnerskich zmusi się tradycyjne rodziny czy tradycyjne pary do rozwodów? Czy ustawa o związkach partnerskich utrudni życie tym, którzy wzięli albo wezmą ślub? Jakim tradycyjnym wartościom zagrozi przyznanie praw wymienionych wyżej? Prawo do aborcji, pochówku – przepraszam, prawo do pochówku, nie do aborcji – prawo do informacji medycznej, prawo do dziedziczenia. Związek partnerski to nie jest małżeństwo. Konstytucja nie zakazuje zawierania związków partnerskich. Religia nie zakazuje zawierania związków partnerskich. Akt notarialny nie zabezpieczy praw osób żyjących wspólnie. Związki partnerskie nie dotyczą tylko par jednopłciowych. Związki partnerskie to nie sprawa światopoglądowa. Czas już najwyższy na sejmowe prace nad ustawą o związkach partnerskich oraz ustawą wprowadzającą tę ustawę. Na stronie RCL jest już projekt ustawy i będziemy mogli na ten temat rozmawiać. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Waldemar Andzel, Prawo i Sprawiedliwość.</utt>
    </speech>
    <speech speaker="Poseł Waldemar Andzel">
      <utt t="norm">Panie Marszałku! Wysoka Izbo! 19 października mija 40 lat od męczeńskiej śmierci ks. Jerzego Popiełuszki. Pętla esbecka wokół ks. Popiełuszki zaczęła zacieśniać się od jesieni 1982 r. On sam miał świadomość, że jego misja może zakończyć się bardzo źle. Komuniści nie mogli podarować tego, że swoją charyzmą i miłością obdarzył miliony Polaków, otwierając ich serca ku wolności. W ciągu 2 lat od procesu sądowego mordeców ks. Popiełuszki na wniosek szefa MSW gen. Czesława Kiszczaka osadzonym dwukrotnie skrócono kary, m.in. Waldemarowi Chmielewskiemu do 4,5 roku pozbawienia wolności. Wymiar niesprawiedliwości komunizmu po dziś dzień drwi z zamordowanego księdza, gdyż jego oprawcy dawno wyszli na wolność i prowadzą normalne życie, pobierając emerytury. To szkodliwe, rażące i nikczemne, że rząd Donalda Tuska na wypłaty dla byłych esbeków przeznaczył 3 mld zł po tym, jak Prawo i Sprawiedliwość obniżyło świadczenia byłych esbeków i funkcjonariuszy tajnych służb PRL-u. To tak, jakby rozgrzeszać oprawców ks. Popiełuszki i innych złoczyńców. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pan poseł Paweł Sałek, Prawo i Sprawiedliwość.</utt>
    </speech>
    <speech speaker="Poseł Paweł Sałek">
      <utt t="norm">Szanowny Panie Marszałku! Wysoka Izbo! W dniu 19 października br. w Akademii Kultury Społecznej i Medialnej w Toruniu odbędzie się uroczysta inauguracja roku akademickiego 2024/2025. W tym momencie trzeba dziękować Bożej Opatrzności za przebytą drogę rozwoju uczelni i wytrwałego poszukiwania prawdy. Działalność naukowa i dydaktyczna uczelni budzi podziw i dumę, gdyż dzisiaj studia odbywają się na kierunkach: dziennikarstwo, komunikacja społeczna, politologia, informatyka medialna, pielęgniarstwo oraz na kierunku lekarskim, a Państwowa Komisja Akredytacyjna wysoko ocenia jakość kształcenia. Z uznaniem trzeba też wspomnieć o studiach podyplomowych, które na toruńskiej uczelni są realizowane w zakresie: retoryka, MBA, etyka dla nauczycieli, biznes i zarządzanie, dziedzictwo myśli Jana Pawła II. AKSiM jest zaangażowana w kongresy, sympozja, konferencje ważne dla aktualnych spraw naszej ojczyzny. Uczelnia współpracuje z Radiem Maryją i Telewizją Trwam, trwa w obszarach edukacji medialnej, warsztatów dziennikarskich, stacjonarnych i wyjazdowych. Ważnym aspektem działalności naukowej AKSiM jest punktowane czasopismo „Fides, Ratio et Patria. Studia Toruńskie”. Kończąc, należy wspomnieć o działalności samorządu studenckiego, a to właśnie studenci są zawsze na każdej uczelni najważniejsi, dlatego na progu rozpoczynającego się roku akademickiego życzę powodzenia w życiu osobistym, wytrwałości w nauce, w zdobywaniu wiedzy, dobrych spotkań i aktywnego życia studenckiego. Kończąc, pozdrawiam serdecznie studentów, władze dziekańskie i rektorskie Akademii Kultury Społecznej i Medialnej w Toruniu. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani marszałkini Monika Wielichowska, Klub Parlamentarny Koalicja Obywatelska.</utt>
    </speech>
    <speech speaker="Poseł Monika Wielichowska">
      <utt t="norm">Bardzo dziękuję. Panie Marszałku! Wysoka Izbo! Październik to miesiąc szczególny, który na całym świecie poświęcony jest zwiększaniu świadomości na temat profilaktyki nowotworowej, a zwłaszcza profilaktyki raka piersi. Rak piersi to najczęściej występujący nowotwór u kobiet, a jego wczesne wykrycie może znacząco zwiększyć szanse na skuteczne leczenie. Niestety nadal zbyt wiele kobiet rezygnuje z regularnych badań profilaktycznych, co prowadzi do późnych diagnoz i zmniejszonych możliwości wyleczenia. Jedna na osiem kobiet w Polsce może zachorować na raka piersi. Co roku diagnozuje się ok. 20 tys. nowych przypadków. Tymczasem jedynie 30% uprawnionych Polek korzysta z badań mammograficznych, które są bezpłatne, które są bezpieczne i które są dostępne pomiędzy 45. a 74. rokiem życia. Chciałabym zwrócić szczególną uwagę na konieczność intensyfikacji działań edukacyjnych w zakresie profilaktyki zdrowotnej. Musimy podejmować kroki w celu upowszechniania wiedzy o znaczeniu samobadania piersi, regularnych badań mammograficznych oraz ultrasonograficznych. Niezbędne są także kampanie informacyjne skierowane do kobiet w każdym wieku, a także działania mające na celu ułatwienie dostępu do specjalistów oraz badań diagnostycznych. Wszystkie te działania mogą ratować życie. Działania profilaktyczne, na które składają się zarówno edukacja, jak i systemowe wsparcie badań, muszą być jednym z priorytetów naszego systemu ochrony zdrowia. Niniejsze oświadczenie traktuję jako przypomnienie o ważności profilaktyki nowotworowej, a także jako wyraz wsparcia dla wszystkich organizacji oraz osób walczących na co dzień o zdrowie i życie pacjentek zmagających się z nowotworami. Bardzo dziękuję za to, co robicie. A wszystkim kobietom, wszystkim dziewczynom, wszystkim Polkom chcę powiedzieć jedno: nie bój się, zbadaj je.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo serdecznie. Proszę państwa, dostałem przed chwilą SMS: Czy przywitasz grupę z Wielunia? Proszę. Jestem z nimi. Cezary Tomczyk.</utt>
      <utt t="reaction">Oklaski</utt>
      <utt t="norm">Panie Pośle! Witam serdecznie grupę z Wielunia, witam również drugą grupę, trzecią grupę, tych, którzy chodzą, a panu posłowi Tomczykowi kłaniam się z tego miejsca bardzo serdecznie i mam do was prośbę. Poczekajcie jeszcze 5 minut, zobaczycie, jak będę trzy razy uderzał laską. To się zdarza tylko na początku i na końcu. Pani poseł Barbara Bartuś, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Barbara Bartuś">
      <utt t="norm">Dziękuję. Szanowny Panie Marszałku! Wysoka Izbo! Szanowni Państwo! W dniu św. Łukasza pracownikom systemu opieki zdrowia, a więc lekarzom, ale też wszystkim innym, bez których bardzo często lekarz pozostałby bezradny, pielęgniarkom, położnym, ratownikom medycznym, opiekunom medycznym, pracownikom laboratoryjnym, rehabilitantom oraz farmaceutom, za codzienną służbę, poświęcenie, pomoc i wsparcie serdecznie dziękuję. Jednocześnie życzę, aby w pracy zawsze towarzyszyły wam siły, cierpliwość i uśmiech. Niech satysfakcja z wykonywanych obowiązków oraz sukcesy w pracy będą dla was źródłem radości i dalszej motywacji. Życzę zrozumienia od pacjentów w chwilach trudnych oraz wszystkiego co najlepsze w życiu osobistym. Pragnę też serdecznie w tym dniu pozdrowić moją córkę Anię i jej męża, a także dr. Tomasza Płatka, który kieruje oddziałem geriatrycznym w szpitalu im. Henryka Klimontowicza w Gorlicach, oraz wszystkich pracowników tego szpitala, wspaniałych lekarzy, pielęgniarki, wszystkie służby medyczne. Ale także chciałam serdecznie pozdrowić panią dyrektor szpitala św. Łukasza w Tarnowie Annę Czech i podziękować jej za całe dobro, które czyni. Niech św. Łukasz, wasz patron, błogosławi wszystkim medykom w pracy i obdarza was wszelkimi łaskami. Dziękuję .</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pod koniec obrad Sejmu przyłączamy się do tych wszystkich pozdrowień pani poseł, żeby było ekumenicznie.</utt>
      <utt t="interrupt" by="Poseł Barbara Bartuś">Dziękuję za dopuszczenie, za przywrócenie.</utt>
      <utt t="norm">Pani posłanka Klaudia Jachira, Koalicja Obywatelska. Proszę bardzo.</utt>
    </speech>
    <speech speaker="Poseł Klaudia Jachira">
      <utt t="norm">Pani Marszałku! Wysoka Izbo! Prawa człowieka w Polsce długo nie miały się dobrze. Dopiero po 1989 r. udało się je chociaż w części zacząć przywracać. Niestety rządy PiS-u w tej materii cofnęły nas o całe ćwierćwiecze. Dlatego gdy obecnie rządzący zapowiadają w ramach nowej polityki migracyjnej możliwość zawieszenia prawa do ubiegania się o azyl, zapala się czerwona lampka. Bo prawo do azylu wzmacnia bez Ciąg dalszy oświadczenia w załączniku. pieczeństwo, wprowadza procedurę sprawdzania osób, które chcą przekroczyć granice naszego kraju. Prawo do azylu to niepodważalna część praw człowieka wynikająca wprost z konwencji genewskiej i polskiej konstytucji. Najgorzej jest, gdy dotychczasowi demokraci próbują z prawej strony obejść nacjonalistów. Nie dość, że nigdy się to nie udaje, to może doprowadzić do prawdziwych tragedii. To pokazał chociażby przykład brexitu, a prawda jest niezmienna i prosta. Bezpieczna granica to taka, na której nikt nie cierpi i nie umiera. Na pograniczu nie może dochodzić do nielegalnych push-backów. Tylko wtedy może wrócić tam w pełni praworządność. Jako członkowie i członkinie Parlamentarnego Zespołu ds. Polityki Migracyjnej domagamy się szerokiej debaty dotyczącej mądrej, a nie populistycznej polityki migracyjnej z udziałem organizacji pozarządowych, ekspertów, tych, którzy przez ostatnie lata aktywnie bronili praw człowieka i tak naprawdę przejęli rolę państwa w lasach na polsko-białoruskiej granicy. Nie ulegajmy nacjonalistom i populistom. Polska może być i bezpieczna, i praworządna.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Na tym zakończyliśmy oświadczenia poselskie . Informacja o wpływie interpelacji, zapytań oraz odpowiedzi na nie dostępna jest w Systemie Informacyjnym Sejmu. Na tym kończymy 20. posiedzenie Sejmu Rzeczypospolitej Polskiej. Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 21. posiedzenia Sejmu, wyznaczonego na dni 6, 7 i 8 listopada 2024 r., zostanie paniom i panom posłom doręczony. Zamykam posiedzenie.</utt>
      <utt t="reaction">Marszałek trzykrotnie uderza laską marszałkowską</utt>
      <utt t="norm">Wszystkim państwu serdecznie dziękuję. Jeszcze raz pozdrawiam. Miłego weekendu, dużo uśmiechu, niemyślenia o polityce. A współpracownikom bardzo, bardzo dziękuję. Do widzenia.</utt>
      <utt t="reaction">Oklaski</utt>
    </speech>
  </content>
</session>

