<?xml version="1.0" ?>
<session source="15_b_ksiazka.pdf">
  <meta>
    <session_no>15</session_no>
    <term_no>10</term_no>
    <session_date>2024-07-12</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Piotr Zgorzelski"/>
    <official title="vice_speaker" name="Monika Wielichowska"/>
    <official title="vice_speaker" name="Krzysztof Bosak"/>
  </session_officials>
  <content>
    <speech speaker="Wicemarszałek Piotr Zgorzelski">
      <utt t="norm">Wznawiam obrady. Na sekretarzy dzisiejszych obrad powołuję posłów Pawła Bliźniuka, Bartłomieja Dorywalskiego, Michała Moskala oraz Joannę Wichę. W pierwszej części obrad sekretarzami będą posłowie Michał Moskal oraz Joanna Wicha. Protokół i listę mówców prowadzić będą posłowie Michał Moskal i Paweł Bliźniuk. Wyznaczona pani poseł sekretarz zasiadła już na swoim miejscu. Proszę zatem o odczytanie komunikatów.</utt>
    </speech>
    <speech speaker="Sekretarz Poseł Joanna Wicha">
      <utt t="norm">Szanowni Państwo! Informuję, że dziś odbędą się posiedzenia Komisji: — Obrony Narodowej wspólnie z Komisją Sprawiedliwości i Praw Człowieka – godz. 9, — Śledczej do zbadania legalności, prawidłowości oraz celowości działań, a także występowania nadużyć, zaniedbań i zaniechań w zakresie legalizacji pobytu cudzoziemców na terytorium Rzeczypospolitej Polskiej w okresie od dnia 12 listopada 2019 r. do dnia 20 listopada 2023 r. – godz. 9, — Kultury i Środków Przekazu – godz. 9.30, — Regulaminowej, Spraw Poselskich i Immunitetowych – godz. 9.30, — do Spraw Energii, Klimatu i Aktywów Państwowych wspólnie z Komisją Rolnictwa i Rozwoju Wsi – godz. 10, — Ochrony Środowiska, Zasobów Naturalnych i Leśnictwa – godz. 10.30, — Ustawodawczej – godz. 11, — Infrastruktury – godz. 14.45, — Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. – godz. 15. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Przystępujemy do rozpatrzenia punktu 11. porządku dziennego: Pytania w sprawach bieżących. Przypominam, że postawienie pytania nie może trwać dłużej niż 2 minuty, zaś udzielenie odpowiedzi nie może trwać dłużej niż 6 minut. Prawo do postawienia pytania dodatkowego przysługuje wyłącznie posłowi zadającemu pytanie. Dodatkowe pytanie nie może trwać dłużej niż 1 minutę, a uzupełniająca odpowiedź nie może trwać dłużej niż 3 minuty. Marszałek Sejmu może wyrazić zgodę na wydłużenie czasu odpowiedzi na pytanie dodatkowe. Zaczynamy od pytania, które zadadzą panowie posłowie Maciej Małecki i Wojciech Michał Zubowski, w sprawie powodów zobowiązania się rządu polskiego do zapewnienia dostaw ropy z Gdańska do kontrolowanej przez Rosjan niemieckiej rafinerii w Schwedt pomimo całkowitego wykorzystania mocy przeładunkowych w gdańskim Naftoporcie. Pytanie zostało skierowane do prezesa Rady Ministrów, w którego imieniu odpowiada upoważniony podsekretarz stanu w Ministerstwie Klimatu i Środowiska pan minister Maciej Bando. Proszę pana posła Małeckiego.</utt>
    </speech>
    <speech speaker="Poseł Maciej Małecki">
      <utt t="norm">Panie marszałku, Wysoka Izbo, na spotkaniu z niemieckim kanclerzem Scholzem premier Donald Tusk zgodził się na zwiększenie dostaw przez polskie terytorium do rosyjsko-niemieckiej rafinerii w Schwedt. 54% udziałów w tej rafinerii ma putinowski Rosnieft, a Niemcy nie chcą wywłaszczyć Rosjan z rafinerii w Schwedt. Wielokrotnie od wprowadzenia sankcji Niemcy podnosili sprawę zwiększenia dostaw do tej rafinerii, ale od strony polskiej w odpowiedzi słyszeli, że rozmowy będą możliwe wtedy, kiedy wyrzucą Rosjan. A udziały? Najlepiej żeby później od niemieckiego rządu kupił je polski Orlen. Taka współpraca byłaby dla Polski korzystna. Niestety premier Donald Tusk skapitulował przed Niemcami. Zgodził się bez żadnych ustępstw na tłoczenie ropy przez polską infrastrukturę do rosyjsko-niemieckiej rafinerii. Wyżej postawił zyski rafinerii Rosnieft niż interes Polski i interes Orlenu. Dlatego pytam pana ministra Macieja Bando, który dziś reprezentuje Donalda Tuska, dlaczego zgodziliście się, żeby przez polskie terytorium płynęła rosyjska ropa do rafinerii w Schwedt. Bo Niemcy tego nie ukrywają. Na papierze może być faktura z Kazachstanu, ale w rurociągach jest ropa rosyjska. W jaki sposób skontrolujecie, czy polskie terytorium, polski Naftoport, polskie rurociągi nie są wykorzystywane do omijania sankcji? I kluczowa sprawa. Rosjanie sprzedają ropę o 25 USD taniej, więc rafineria w Schwedt ma dużą przewagę nad polskim Orlenem i będzie zalewała terytorium Polski, polski rynek tańszym paliwem</utt>
      <utt t="reaction">Dzwonek</utt>
      <utt t="norm">wyprodukowanym na tańszej, rosyjskiej ropie. Jak pan się z tego wytłumaczy w imieniu premiera Donalda Tuska?</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Przekonamy się za chwilę, jak na mównicę wejdzie pan minister Bando.</utt>
    </speech>
    <speech speaker="Podsekretarz Stanu w Ministerstwie Klimatu i Środowiska Maciej Bando">
      <utt t="norm">Panie marszałku, panie i panowie posłowie, to pytanie, jak się wydaje, jest postawione z tezą – z tezą, która jest absolutnie nieprawidłowa i nieprawdziwa, a wręcz można by powiedzieć: kłamliwa. Wszystkie działania Przedsiębiorstwa Eksploatacji Rurociągów Naftowych realizowane są z pełnym uwzględnieniem postanowień sankcji nałożonych na Federację Rosyjską. To jest punkt pierwszy. I najważniejszy, drugi punkt: PERN nie realizuje transakcji zakupu ropy, a jedynie świadczy usługę przesyłu zakupionego przez tę rafinerię surowca, który został podstawiony przez klienta celem dalszego transportu. Warto też przypomnieć, że na początku grudnia 2022 r. ówczesna minister klimatu i środowiska pani Anna Moskwa wraz z wicekanclerzem Niemiec Robertem Habeckiem podpisali deklarację w zakresie strategicznego zabezpieczenia obu krajów, których potrzeby i możliwości wzajemnie się uzupełniają, więc początkiem tej współpracy jest porozumienie zawarte przez ministra rządu Prawa i Sprawiedliwości. Nie jest zgodna z prawdą informacja, że moce przeładunkowe w gdańskim Naftoporcie są całkowicie wykorzystane. Zarówno Naftoport, jak i PERN mają wolne moce, które można wykorzystywać. PERN jako operator polskiej infrastruktury transportu ropy naftowej, w tym rurociągów i Naftoportu, zajmuje się wyłącznie logistyką. Rafineria w Schwedt od lat jest jednym z klientów PERN-u. Na mocy obowiązujących umów ma udostępniane określone przepustowości na rurociągach. Chodzi przede wszystkim o odcinek pomorski i odcinek wschodni. Spółka nie ma wpływu na to, skąd zamawia ropę jej klient. PERN nie jest stroną umowy pomiędzy rafinerią w Schwedt a jej dostawcami. Warto też powiedzieć, że PERN może bez żadnego uszczerbku dla polskich rafinerii znacząco zwiększyć przeładunek i tranzyt ropy z Naftoportu do rafinerii w Niemczech. Jedną z rafinerii, do których PERN dostarcza ropę, jest niemiecka rafineria PCK zlokalizowana w miejscowości Schwedt. Umowa z tą rafinerią obowiązuje od 1998 r. Obecnie ropa do rafinerii w Schwedt przepływa z kierunku wschodniego rurociągiem dawniej zwanym Przyjaźń. W 2023 r. dostarczono 1 mln t kazachskiej ropy KEBCO. Rurociąg północny, czyli realizujący dostawy z morza – w wysokości 1,4 mln t w ubiegłym roku. Dostawy morskie realizowane są na rzecz udziałowców rafinerii PCK w Schwedt, ale są to spółki Shell i Eni. PERN nie prowadzi rozmów z Rosneft Deutschland i nie realizuje dostaw ropy naftowej na rzecz spółki. Dostawy ropy naftowej drogą morską do PCK są obecnie realizowane dla dwóch różnych gatunków ropy, z wyłączeniem ropy rosyjskiej, na zasadach transakcji spot, tj. bez gwarancji rozładunku – jedynie w przypadku, gdy PERN i Naftoport dysponują wolnymi mocami przeładunkowo-przesyłowymi. Pierwszeństwo w zakresie rozładunku i transportu ropy przez Gdańsk przysługuje klientom, z którymi PERN ma zawarte umowy gwarancyjne, w tym oczywiście polskim rafineriom. Potencjał przesyłowy odcinka pomorskiego w zakresie dodatkowych mocy i dostaw morskich wynosi obecnie dodatkowo 4 mln t, a więc istnieje duży margines bezpieczeństwa. W 2024 r. zwiększeniem dostaw przez Gdańsk w wolumenach 1–1,5 mln t zainteresowana jest również inna rafineria niemiecka, zlokalizowana w miejscowości Leuna. PERN może bez żadnego uszczerbku dla polskich rafinerii znacząco zwiększyć przeładunek i tranzyt ropy. Potrzeby polskich rafinerii są zaspokojone w 100%. Pozostałe wolne moce wciąż mogą być oferowane innym klientom. PERN swoje wolne moce oferuje wszystkim klientom, nie tylko rafinerii w Schwedt, ale również rafinerii w Leuna. Warto też wspomnieć o tym, że źródłem przychodów spółki PERN jest opłata za transport ropy. W związku z tym rezygnowanie z klientów, którzy zlecają przepływ ropy, może być potraktowane jako tworzenie uszczerbku w przychodach spółki. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję panu ministrowi. Drugie pytanie zada pan poseł Wojciech Michał Zubowski. Bardzo proszę.</utt>
    </speech>
    <speech speaker="Poseł Wojciech Michał Zubowski">
      <utt t="norm">Dziękuję. Panie marszałku, panie ministrze, dziękuję za tę odpowiedź, natomiast niestety trudno nie odnieść wrażenia, że pan uciekał od odpowiedzi na zadane pytania. Najważniejsze pytanie albo jedno z najważniejszych, które się pojawiły, to pytanie: Jak państwo podchodzicie do tego, że na papierze kazachska, a faktycznie rosyjska ropa ma być tłoczona przez nasz rurociąg? To jest sprawa nr 1, a pan, panie ministrze, na to pytanie w żaden sposób nie odpowiedział. Drugie pytanie, nie mniej istotne: Jak będzie wyglądała sytuacja rynkowa Orlenu, kiedy się okaże, że tuż za naszą granicą powstaje jednostka, która jest w stanie dostarczyć surowiec o znacząco niższej cenie niż obecna cena rynkowa, którą posługują się spółki Orlenu? Mówi pan, panie ministrze, o tym, że sytuacja, w której ktoś miałby zrezygnować z klienta, który chce przesyłać ropę, byłaby niekorzystna dla spółki. Jak w takim razie – bo na to pytanie pan nie odpowiedział – będzie wyglądała sytuacja Orlenu, kiedy dostaniemy sąsiada, który będzie dysponował surowcem</utt>
      <utt t="reaction">Dzwonek</utt>
      <utt t="norm">o 25 dolarów za baryłkę tańszym? Mniej więcej o takich cenach się na chwilę obecną mówi. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Prosimy ponownie pana ministra Macieja Bandę.</utt>
    </speech>
    <speech speaker="Podsekretarz Stanu w Ministerstwie Klimatu i Środowiska Maciej Bando">
      <utt t="norm">Panie marszałku, panie i panowie, system przesyłowy gazociągów i rurociągów charakteryzuje się tym, że określamy wolumeny towaru, które w nim płyną. Zgodnie z dokumentacją, a przestrzegamy tego w sposób bardzo rygorystyczny, cała ropa płynąca przez terytorium Polski pochodzi z Kazachstanu. Czy ona się miesza w systemie rurociągów rosyjskich z jakąś inną? Trudno powiedzieć, ale na podstawie dokumentów i na podstawie badań, które prowadzimy, jest to ropa kazachska. Warto też powiedzieć, że jest to ropa, do której przystosowane są rafinerie zarówno polskie, jak i rafinerie niemieckie. Jeżeli chodzi o sprawy przede wszystkim własnościowe i ewentualnie o takie działania rafinerii, które zaniżałyby ceny, to po pierwsze, akcje, udziały w spółce, rafinerii Schwedt w tej chwili są w zarządzie państwa niemieckiego, władztwo nad nią sprawuje regulator niemiecki. W związku z tym, że trwa proces wywłaszczenia udziałowca – o ile się orientuję, aktualnie rząd niemiecki prowadzi negocjacje na temat odkupu tych udziałów – rafineria na dzień dzisiejszy jest kontrolowana przede wszystkim przez państwo niemieckie oraz przez koncerny ENI i Shell. Nie sądzę, abyśmy mówili o produkcji znacząco tańszego paliwa, gdyż po pierwsze stawki podatkowe i rynek w Europie są jednolite, po drugie doskonale wiemy, że to nasi sąsiedzi często przyjeżdżają do Polski po benzynę, a nie my jeździmy tam. Tak więc wydaje mi się, że te obawy są płonne i nie warte tego, abyśmy podgrzewali atmosferę. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Także bardzo dziękuję. Wracamy do pierwszego pytania. Zadawać je będzie pani poseł Barbara Bartuś, w drugiej zaś kolejności pan poseł Marcin Warchoł. Sprawa dotyczy szykan i ubeckich metod łamiących podstawowe prawa człowieka, stosowanych wobec ks. Michała Olszewskiego podczas zatrzymania i konwojowania go oraz urzędniczek ministerstwa podejrzanych w śledztwie dotyczącym Funduszu Sprawiedliwości. Pytanie zostało skierowane do ministra spraw wewnętrznych i administracji, koordynatora służb specjalnych. W jego imieniu odpowiadać będzie sekretarz stanu w Kancelarii Prezesa Rady Ministrów pan minister Radosław Kujawa. Bardzo proszę, pani poseł.</utt>
    </speech>
    <speech speaker="Poseł Barbara Bartuś">
      <utt t="norm">Dziękuję. Szanowny panie marszałku, panie ministrze, Wysoka Izbo, zadaję pytanie w imieniu koleżanek i kolegów z naszego klubu parlamentarnego w sprawie bardzo bulwersującej i oburzającej Polaków, a to oburzenie jest uzasadnione. W nikczemny sposób w przeddzień Wielkiego Czwartku, czyli dnia, w którym wspomina się ustanowienie sakramentu kapłaństwa, zatrzymano ks. Michała Olszewskiego, sercanina, budowniczego ośrodka dla pokrzywdzonych. I to dlaczego? Dlatego żeby chyba wymusić na nim zeznania, jakoby były jakieś nieprawidłowości. Chodzi też o Fundusz Sprawiedliwości. I to nie było jedyne zatrzymanie. Warunki, w jakich tego dokonywano – księdzu nie dano jeść, nawet pić, można powiedzieć, bo była brudna butelka, do której nalano wody z kranu – budzą wielkie oburzenie i przypominają czasy stalinowskie. Ale doszło później do kolejnych zatrzymań. Opisuje to pani Monika, która była urzędnikiem Ministerstwa Sprawiedliwości, jak zatrzymywano polskiego urzędnika, kobietę: Zostałam zatrzymana przez ABW w liczbie kilkunastu funkcjonariuszy, którzy 26 marca 2024 r. wkroczyli do mojego domu i na oczach obudzonego dziecka, w atmosferze krzyku i agresji, skuli mnie kajdankami. Chwilę wcześniej, robiąc hałas na całą ulicę, ABW próbowało wyważyć drzwi, mimo iż krzyczałam, aby tego nie robić, bo już schodzę otworzyć. Na moje pytanie, czemu akcja jest prowadzona tak agresywnie, zważywszy, że nie utrudniam czynności i nie stanowię zagrożenia, funkcjonariusz mi odpowiedział otwarcie, że oni też woleliby tego nie robić</utt>
      <utt t="reaction">Dzwonek</utt>
      <utt t="norm">, ale otrzymali z góry takie polecenie na odprawie, która odbyła się w przeddzień. Panie ministrze, żądamy przedstawienia wyjaśnień i wskazania odpowiedzialnych za stosowanie tortur. Nie mam czasu, żeby przytoczyć definicję tortur, ale z pewnością w tych przypadkach, nie tylko tej jednej kobiety, ale i kolejnej, i księdza, te tortury były stosowane. Żądamy wyjaśnień.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Odpowiada sekretarz stanu w Kancelarii Prezesa Rady Ministrów pan Radosław Kujawa.</utt>
    </speech>
    <speech speaker="Sekretarz Stanu w Kancelarii Prezesa Rady Ministrów Radosław Kujawa">
      <utt t="norm">Panie marszałku, Wysoka Izbo, szanowni państwo, urząd ministra koordynatora służb specjalnych i Agencja Bezpieczeństwa Wewnętrznego z należytą powagą podchodzą do wszelkich skarg na działalność funkcjonariuszy, zwłaszcza tych dotyczących traktowania osób, które były przedmiotem aktywności agencji. Wszystkie czynności procesowe wobec osób, o których pani wspomniała i którym prokuratura zarzuca m.in. wyrządzenie wysokiej szkody majątkowej o wielkich rozmiarach, poświadczenie nieprawdy w dokumentach w celu osiągnięcia korzyści majątkowej lub osobistej, były realizowane przez ABW na podstawie postanowień zespołu śledczego nr 2 Prokuratury Krajowej. Prokuratura szacuje w akcie oskarżenia, że szkoda majątkowa w wielkich rozmiarach w mieniu Skarbu Państwa, o której wyrządzenie oskarżony jest zarówno ks. Michał, jak i wspomniane urzędniczki, sięga kwoty nie mniejszej niż 66 mln zł, ale co ważne, skutkuje też ograniczeniem dostępności środków przeznaczonych dla ofiar przestępstw. Ponieważ odnoszę się tutaj do spraw, o których państwo wspominacie, chciałbym powiedzieć, że w ramach czynności zleconych przez prokuraturę w dniu 26 marca 2024 r. w godzinach porannych doszło do zatrzymania ks. Michała w miejscowości Porąbka Uszewska w Małopolsce, w domu należącym do osoby, z którą tam przebywał i która była świadkiem zatrzymania i prowadzonych wówczas czynności. Ani ks. Michał, ani osoba, o której wspomniałem, przez ponad 3 miesiące nie skarżyli się na działania funkcjonariuszy podczas tego poranka.</utt>
      <utt t="interrupt" by="Poseł Barbara Bartuś">A mieli taką możliwość?</utt>
      <utt t="norm">Wrócę do tego. Konwój ruszył do Warszawy o godz. 10, a zatrzymany otrzymał na drogę wodę i kanapki przygotowane przez osobę, która towarzyszyła mu w opuszczeniu tego domu. W czasie 3-godzinnej podróży podczas postoju na stacji ks. Michał korzystał z toalety. Przepraszam za ten szczegółowy opis, ale ranga zarzutów powoduje, że ograniczę się tylko do niezbędnych wyjaśnień, bo cała masa tych ustaleń będzie przekazana w stosownym trybie w trakcie postępowań wyjaśniających, które oczywiście się toczą. W Warszawie trwały dalsze czynności z udziałem księdza, a o godz. 17 został on poddany badaniom lekarskim i w ich wyniku został zakwalifikowany jako zdolny do wykonywania czynności procesowych. Noc spędził w policyjnej izbie zatrzymań i ponownie podczas całego dnia wobec funkcjonariuszy, jak i – co istotne – wobec lekarza nie formułował żadnych próśb, żadnych oczekiwań, a tym bardziej skarg czy zażaleń. W trakcie kolejnych czynności i w kolejnych dniach, aż do posiedzenia aresztowego w dniu 28 marca, zatrzymany nie skarżył się na żadne niedogodności. Natomiast 27 marca 2024 r. jego pełnomocnik Krzysztof Wąsowski publicznie stwierdził, że funkcjonariusze ABW, tu cytat, zachowywali się bardzo po ludzku, za co jest im tak po ludzku wdzięczny. Sądzę, że państwo znacie te słowa, ale cieszę się bardzo.</utt>
      <utt t="interrupt" by="Poseł Barbara Bartuś">Znamy, dotyczyło to drugiej ekipy.</utt>
      <utt t="norm">Jak wspomniałem na wstępie, z niezwykłą powagą traktujemy wszelkie sygnały dotyczące uchybień i zaniechań, a tym bardziej możliwych nieprawidłowości w działaniach służb. Dlatego ABW wszczęła czynności wyjaśniające. Dla jasności: do dzisiaj ani do ABW, ani do ministra koordynatora nie wpłynęła żadna pisemna skarga dotycząca postępowania funkcjonariuszy zarówno wobec ks. Michała, jak i wobec osób, o których pani wspomniała. Pierwsze oskarżenia o możliwości nieprawidłowości w postępowaniu funkcjonariuszy pojawiły się 30 czerwca, 3 miesiące po zatrzymaniu, kilka dni po tym, jak przedłużony został areszt przez sąd.</utt>
      <utt t="interrupt" by="Poseł Barbara Bartuś">…miał utrudniony kontakt.</utt>
      <utt t="norm">A więc minęło dziewięćdziesiąt kilka dni do momentu, w którym państwo podnosicie oskarżenia, które przez 90 dni nigdy nie pojawiły się ani w postaci formalnych dokumentów ani w postaci informacji medialnych.</utt>
      <utt t="interrupt" by="Poseł Barbara Bartuś">Medialnie było…</utt>
      <utt t="norm">ABW powstała w 2002 r. i w tym okresie zatrzymała kilkaset osób…</utt>
      <utt t="interrupt" by="Poseł Barbara Bartuś">Sam obrońca…</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł, miała pani wystarczająco dużo czasu, nawet więcej niż przewiduje regulamin. Ja nie reagowałem, czekając, aż pani swoją zakończy wypowiedź.</utt>
    </speech>
    <speech speaker="Sekretarz Stanu w Kancelarii Prezesa Rady Ministrów Radosław Kujawa">
      <utt t="norm">ABW powstała w 2002 r. i w tym okresie zatrzymała kilkaset osób, jeśli nie tysiąc, jednak nikt nigdy nie zarzucił jej stosowania tortur. Ten przypadek, jestem o tym przekonany, zakończy się wyjaśnieniem wszystkich wątpliwości – dokładamy starań, aby tak się stało – potwierdzając, że funkcjonariusze ABW zachowali się profesjonalnie i zgodnie z zasadami prawa.</utt>
      <utt t="interrupt" by="Głos z sali">Są zarzuty…</utt>
      <utt t="norm">To oddani Polsce i służbie podoficerowie i oficerowie, którzy na co dzień zatrzymują</utt>
      <utt t="reaction">Dzwonek</utt>
      <utt t="norm">złodziei, szpiegów i dywersantów, i za te działania należy im się uznanie i najwyższy szacunek. Funkcjonariusze ci od wielu lat służą z poświęceniem Polsce, bez względu na to, kto sprawuje w danym momencie władzę. Nie mam wątpliwości, że tym, którzy rzucają oszczercze oskarżenia…</utt>
      <utt t="interrupt" by="Poseł Joanna Borowiak">A te polecenia na odprawie?</utt>
      <utt t="norm">…nie wystarczy charakteru, aby za swoje nieprawdziwe oskarżenia przeprosić.</utt>
      <utt t="interrupt" by="Poseł Joanna Borowiak">Kto wydał polecenie na odprawie?</utt>
      <utt t="norm">Proszę zapytać tych…</utt>
      <utt t="interrupt" by="Poseł Joanna Borowiak">Pana pytam. Pana pytamy.</utt>
      <utt t="norm">…którzy przekazują pani te informacje, dlaczego…</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Panie ministrze, dziękuję, bo nie jest to formuła rozmowy bezpośredniej. Jest odpowiedni zapis regulaminu, który opisuje ten punkt. A zatem proszę, aby głos zabrał teraz pan poseł Marcin Warchoł.</utt>
    </speech>
    <speech speaker="Poseł Marcin Warchoł">
      <utt t="norm">Dziękuję. Panie marszałku, szanowni państwo, wypowiedź pana ministra to jest kpina. Pan minister poucza nas, kiedy powstało ABW, ile ABW zatrzymało osób, i odnosi się do treści zarzutów. Ale nie mówimy o zarzutach, nie mówimy o historii ABW. Panie ministrze, mówimy o tym, że zostały naruszone w sposób rażący podstawowe prawa zatrzymanych. Zawieziono mnie na dołek. Od szóstej rano, przez cały dzień, nawet przy czynnościach fizjologicznych, byłem skuty. Ani na chwilę nie zdjęto mi kajdanek. Usłyszałem, że o tej porze nie ma kolacji ani wody. Ubłagałem pół butelki wody z kranu, przyniesionej w butelce, która stała w celi. Rano, kiedy prosiłem, by zaprowadzono mnie do WC, usłyszałem: lej do niej – relacjonuje ksiądz. Gdy wróciłem do celi, posprzątałem ją po poprzednim lokatorze i padłem jak nieżywy. Po krótkiej chwili nagle zapaliło się światło. Okazało się, że jestem pod nadzorem. Stąd kamera, kajdanki, nawet przy przejściu na spacerniak, izolowanie od innych</utt>
      <utt t="reaction">Dzwonek</utt>
      <utt t="norm">, budzenie światłem przez całą noc, co godzinę. I tak było przez 2 tygodnie. Szanowni państwo, tortury to jest również deprecjonujące, degradujące, poniżające człowieka zachowanie, to jest odzieranie go z godności. Jeszcze sekundkę, panie marszałku. Tortury polegają na tym, że człowieka się stawia w sytuacji poniżającej, zadaje mu się ból fizyczny i psychiczny. Odnoszę się do orzecznictwa Europejskiego Trybunału Praw Człowieka. To jest częste nękanie, gaszenie światła, zapalanie, przerywanie snu, uniemożliwianie załatwiania czynności fizjologicznych. Wypisz wymaluj jak w sprawie wszystkich zatrzymanych. Panie ministrze, bardzo proszę o odrobinę szacunku wobec ludzi, którzy mają również godność osobistą. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Barbara Bartuś">A my się chcemy też o kobiety upomnieć. Pan minister nic nie powiedział w tym temacie.</utt>
      <utt t="interrupt" by="Poseł Joanna Borowiak">Upominamy się o kobiety.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan minister Radosław Kujawa teraz ma głos.</utt>
      <utt t="interrupt" by="Poseł Joanna Borowiak">I prosimy na temat, panie ministrze.</utt>
    </speech>
    <speech speaker="Sekretarz Stanu w Kancelarii Prezesa Rady Ministrów Radosław Kujawa">
      <utt t="norm">Szanowny panie marszałku, szanowna Izbo, na temat będzie to, że dotychczas nie widziałem żadnych dokumentów, w których elementy, o których państwo mówicie, były podniesione w sposób formalny. Odwołam się do tego, o czym już mówiłem. Przez 3 miesiące nie wpłynęła do służb ani do ministra koordynatora żadna skarga na postępowanie funkcjonariuszy ABW. Fragment, o którym państwo mówicie, dotyczy już sytuacji, w której ABW nie uczestniczyła. Nie potrafię się odnieść do niej kompetentnie, natomiast na podstawie wyjaśnień – ponieważ miałem sposobność zapoznania się z informacjami również od policji – dotyczących jedynie dnia zatrzymania mogę stwierdzić z całą pewnością, że to, co od państwa słyszę, nie odpowiada w tym momencie ustaleniom, które zostały podjęte w trakcie postępowań wyjaśniających. Jak sądzę, będzie to przedmiotem szczegółowego badania. Mogę tylko powiedzieć, że według wiedzy, którą ja mam, księdzu po przyjściu do aresztu zaproponowano posiłek, mimo że pora nie zobowiązywała do tego, aby tak się stało, i miał odmówić. To, o czym mówię, nie odnosi się do pozostałych kwestii, nie znam ich, nie mieszczą się w kompetencji służb specjalnych. Nie spotkałem się z takim opisem postępowania wobec jakiegokolwiek osadzonego. Mam nadzieję, że będę mógł podtrzymać tę opinię także wówczas, kiedy sprawa ta zostanie wyjaśniona przez wszystkie służby, które uczestniczyły w całym procesie zatrzymania i zajmowania się oskarżonym, zatrzymanym w trakcie przebywania w areszcie. Uważam – znając polski system penitencjarny i warunki, jakieś zasady funkcjonowania aresztów – wydaje mi się to wielce nieprawdopodobne. Powtarzam: te czynności wszystkich służb, które w tym uczestniczyły, są wnikliwie badane i, jak sądzę, stanie się to przedmiotem szczegółowych wyjaśnień.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Kolejne pytanie zadawać będzie pani poseł Bożena Lisowska w sprawie świadczenia pieniężnego z tytułu pełnienia funkcji sołtysa. Pytanie zostało skierowane do ministra rolnictwa i rozwoju wsi, który jest obecny na sali, ale w jego imieniu odpowiadać będzie sekretarz stanu w Ministerstwie Rolnictwa i Rozwoju Wsi pan minister Michał Kołodziejczak.</utt>
    </speech>
    <speech speaker="Poseł Bożena Lisowska">
      <utt t="norm">Bardzo dziękuję. Panie marszałku, Wysoki Sejmie, panowie ministrowie, moje pytanie będzie dotyczyć świadczenia pieniężnego wypłacanego sołtyskom i sołtysom na mocy ustawy z dnia 26 maja 2023 r. Niestety ustawa ta wykluczyła znaczną część sołtysów z tego świadczenia, dlatego dochodzą oni swoich roszczeń przed sądem. Dlatego też Krajowe Stowarzyszenie Sołtysów wystąpiło do Senatu z petycją o nowelizację ustawy. Senat przyjął kilka poprawek, w tym taką, że skraca czas pełnienia funkcji sołtysa z 8 do 7 lat, wprowadza także uproszczenia w procedurach przyznawania tego świadczenia. Na mocy posiadanych danych statystycznych można powiedzieć, że nawet ok. 2400 sołtysów i sołtysek niestety nie pobiera tego świadczenia. Dlatego moje pytanie dotyczy tego, czy pan minister popiera poprawki, które wdrożył Senat, i czy w związku z tym włączy się aktywnie w proces legislacyjny dotyczący tej noweli ustawy, tak aby weszła w życie maksymalnie szybko. Na początku nowelizacja ustawy zakładała, że nowe przepisy wejdą w życie 1 stycznia 2025 r., natomiast Senat wprowadził zapis, że vacatio legis będzie 30 dni od dnia ogłoszenia noweli. Mnie i osobom, które pełniły funkcje sołtysów i zwróciły się do mnie, bardzo zależy na tym, aby jak najszybciej przeprowadzić ten proces legislacji</utt>
      <utt t="reaction">Dzwonek</utt>
      <utt t="norm">, o co bardzo proszę pana ministra. W takiej sytuacji nasi sołtysi i sołtyski nie będą musieli dochodzić swoich roszczeń przed polskim sądem, ale będą mieli te przywileje zapewnione w nowelizacji ustawy. Bardzo dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Odpowiedzi udzieli sekretarz stanu w Ministerstwie Rolnictwa i Rozwoju Wsi pan Michał Kołodziejczak.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Michał Kołodziejczak">
      <utt t="norm">Dziękuję za to pytanie na samym początku w imieniu swoim i przede wszystkim ministra Czesława Siekierskiego. Pozdrawiamy wszystkich sołtysów, wszystkie sołtyski, tak jak tutaj pani podkreśliła, bo często też kobiety sprawują tę trudną, wymagającą funkcję. To często są osoby, do których mieszkańcy wsi przychodzą jako do pierwszych ze swoim problemem. My te zmiany, które są proponowane przez Senat, popieramy. Bardzo duża część sołtysów… Zamysł dwukadencyjności, jeśli chodzi o te dodatki, był taki, żeby dać dodatek tym, którzy są dwie kadencje. Te 8 lat wykluczyło część osób. My te zmiany popieramy, uważamy, że one idą w odpowiednim kierunku. Zresztą wystosowaliśmy odpowiednie stanowisko jako ministerstwo rolnictwa, które o tym mówi. Praca sołtysa powinna być faktycznie doceniona. Okres vacatio legis, żeby te przepisy weszły jak najszybciej w życie, powinien być faktycznie maksymalnie skrócony, tak żeby ludzie, którzy sprawują bardzo ważne funkcje społeczne, publiczne, a tak naprawdę, można powiedzieć, też w dużej mierze takie pomocnicze dla swoich sąsiadów, były odpowiednio docenione, żeby ci ludzie mogli też liczyć na to, że kiedy działają, robią coś dla państwa, to ktoś ich widzi. Myślę, że my, którzy tutaj jesteśmy, wszyscy to widzimy. W tej chwili pracujemy nad tym, żeby jak najszybciej te zmiany były przeprocedowane. Stanowisko resortu rolnictwa jest jasne, oczywiste i idzie dokładnie w tym kierunku. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Ponownie głos zabierze pani poseł Bożena Lisowska, czy pani poseł rezygnuje? Rezygnuje.</utt>
      <utt t="interrupt" by="Poseł Bożena Lisowska">Rezygnuję, tak, odpowiedź mnie satysfakcjonuje.</utt>
      <utt t="norm">Dziękuję bardzo. Zwracam się do obecnego na sali pana ministra rolnictwa i rozwoju wsi Czesława Siekierskiego. Czy zechciałby pan w tej kwestii zabrać głos, czy uznaje odpowiedź za wystarczającą? Za wystarczającą. Przystępujemy do kolejnego pytania. Pan poseł Marcin Skonieczka oraz pan poseł Kamil Wnuk będą pytali w sprawie zmiany ustawy o dochodach jednostek samorządu terytorialnego mającej na celu zapewnienie samorządom większej autonomii i przewidywalności dochodów oraz w sprawie zmniejszania luki oświatowej. Pytanie skierowane jest do ministra finansów, w którego imieniu odpowiadać będzie podsekretarz stanu w Ministerstwie Finansów pani minister Hanna Majszczyk. Bardzo proszę.</utt>
    </speech>
    <speech speaker="Poseł Marcin Skonieczka">
      <utt t="norm">Panie marszałku, Wysoka Izbo, pani minister, w latach 2015–2023, za rządów Zjednoczonej Prawicy, mieliśmy do czynienia z ograniczaniem niezależności samorządu terytorialnego. Raport NIK potwierdza, że dochody własne były zastępowane dochodami transferowymi, które bardzo często były przyznawane w sposób uznaniowy. Szczególnie sytuacja, jeśli chodzi o finanse samorządów, pogorszyła się po wdrożeniu reformy Polski Ład. Było to związane ze zmniejszeniem dochodów z podatku PIT. Znaczny, duży wpływ na kondycję finansów miała też w poprzednich latach rosnąca luka oświatowa. Rozwiązaniem tych problemów finansowych samorządów jest reforma, którą przygotowuje Ministerstwo Finansów. Ma ona zapewnić przede wszystkim większą autonomię i przewidywalność dochodów. W związku z tym zwracam się do pani minister z następującymi pytaniami. Na jakim etapie są prace nad zmianą ustawy o dochodach jednostek samorządu terytorialnego? Kiedy będą gotowe symulacje dochodów dla poszczególnych gmin, powiatów i województw? Bo takie symulacje były zapowiadane. Kolejne pytanie dotyczy tego, jaka jest łączna wysokość przewidywanych dochodów samorządów z PIT w 2025 r. To samo pytanie, jeśli chodzi o CIT. Ostatnie pytanie dotyczy tego, czy Ministerstwo Finansów w kolejnych latach planuje zmniejszać lukę oświatową i czy są już wstępne przymiarki, jaka będzie wysokość subwencji oświatowej w 2025 r. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Proszę panią minister Hannę Majszczyk.</utt>
    </speech>
    <speech speaker="Podsekretarz Stanu w Ministerstwie Finansów Hanna Majszczyk">
      <utt t="norm">Panie marszałku, Wysoki Sejmie, rzeczywiście zmiany w zakresie finansowania jednostek samorządu terytorialnego, które miały miejsce w ostatnich latach, w zasadzie zmiany innych przepisów, które doprowadziły do zaburzenia gospodarki finansowej jednostek samorządu terytorialnego, były jednym z elementów czy też jednym z powodów, dla których Ministerstwo Finansów zdecydowało się przygotować zmiany w systemie finansowania dochodów JST. Oczywiście powodem było również to, że obecnie jeszcze obowiązujący system finansowania, ustawa o dochodach jednostek samorządu terytorialnego, obowiązuje już bardzo długo i pewne zasady, które wynikają z obowiązującej ustawy, po prostu już na obecną chwilę się nie sprawdzają. System właściwie jest w wielu przypadkach dysfunkcyjny, nie odzwierciedla potrzeb i kierunków finansowania czy też dofinansowywania jednostek samorządu terytorialnego. Przygotowywana reforma, o której pan poseł wspominał, a właściwie prace nad tą reformą rozpoczęły się na początku lutego, czyli była to praktycznie druga ustawa, duża ustawa, z którą Ministerstwo Finansów ruszyło. Pierwsza to był oczywiście budżet państwa, bo był to priorytet z oczywistych względów, ale kolejna była już ustawa o dochodach jednostek samorządu terytorialnego. Przeprowadziliśmy prekonsultacje ze stroną samorządową. Kierunki proponowane przez resort finansów zostały pozytywnie zaopiniowane. Dzisiejszy stan, w którym jesteśmy, o który pan poseł pytał: uzyskaliśmy wpis do prac rządu, jest to już zawieszone na stronach Rządowego Centrum Legislacji, a wszystkie akty prawne, które uzyskały zgodę i są objęte tym wpisem, mogą już rozpocząć swoją procedurę legislacyjną. My tak naprawdę jesteśmy na końcówce przygotowywania przepisów tej ustawy. Moim zdaniem, tak oceniam te prace, że są one na takim etapie, w pierwszych dniach przyszłego tygodnia projekt ustawy o dochodach jednostek samorządu terytorialnego, który będzie już zawierał te zmiany, o których pan poseł wspominał, ukaże się jako projekt ustawy, który został przekazany do uzgodnień w normalnej procedurze legislacyjnej, co oznacza, że będzie szeroko upubliczniony i skierowany już oficjalnie, po tych prekonsultacjach, o których wspomniałam, do komisji wspólnej rządu i samorządu i tam będzie opiniowany, będą prowadzone rozmowy, mimo że tak jak wspomniałam, było to już kierunkowo uzgodnione ze stroną samorządową. Jeżeli chodzi o wyliczenie i symulacje tych wyników dochodów, wyników finansowych dla poszczególnych jednostek samorządu terytorialnego, to chciałam również ponownie zadeklarować i poinformować Wysoką Izbę, że w tej ustawie zamierzamy, w odróżnieniu od poprzednich zmian, nie krytykując w ogóle absolutnie tych zmian, bo taka była też praktyka wiele lat wcześniej, że podawało się te skutki zmian w zakresie finansów jednostek samorządu terytorialnego na bardziej zagregowanych wartościach odnoszących się bądź do całości jednostek samorządu terytorialnego, bądź do poszczególnych kategorii, w zależności od tego, czego dotyczyły zmiany… Ponieważ zakres zmian, które proponujemy, jest tak duży w ustawie i w uzasadnieniu do tej ustawy, a w zasadzie w ocenie skutków regulacji, będą przedstawione skutki dla każdej jednostki samorządu terytorialnego z osobna, co oznacza, że każda jednostka będzie mogła się odnaleźć i porównać wynik wprowadzanych zmian, przełożenie tych zmian na ich sytuację finansową. Będziemy to prezentować w takim układzie, że będzie prezentowany wynik, który ta jednostka miałaby, gdyby żadne zmiany nie zostały wprowadzone, jak również w drugiej kolumnie będą prezentowane wyniki tej jednostki samorządu terytorialnego, które uzyskałaby, jeżeli ustawa przez Wysoką Izbę zostanie przyjęta i będzie mogła być realizowana, oczywiście po podpisaniu przez pana prezydenta i ogłoszeniu. Tak że to jest to, jeżeli chodzi o te symulacje. Jeżeli chodzi o całkowite skutki, panie pośle, panowie posłowie, w tym momencie jeszcze nie mogę o nich powiedzieć, ponieważ trwają ostatnie przeliczenia, dlatego jeszcze tej ustawy nie ma. W projekcie tej ustawy i w kierunkach zmian, o których informowaliśmy stronę samorządową, i co wynika z wpisu do prac rządu, jeżeli chodzi o założenia tej ustawy, po prostu przechodzimy od subwencji do liczenia różnych potrzeb finansowych jednostek samorządu terytorialnego. Wśród tych potrzeb pojawia się m.in. potrzeba finansowa, ekologiczna. Jest to postulat, który pojawiał się przez lata ze strony samorządów, na terenie których znajdują się obszary prawnie chronione ze względu na ochronę przyrody, czy to parki narodowe, czy Natura 2000. Oczywiście one wiążą się z różnymi formami utrudnień dotyczących prowadzenia i rozwoju jednostki samorządu terytorialnego na danym terenie. W niektórych przypadkach mogą sprzyjać rozwojowi turystyki, w zależności od tego, z jaką formą ochrony przyrody mamy do czynienia. Dlatego mówię, że całościowe skutki jeszcze trudno ocenić. W ostatnich dniach uzgadnialiśmy pewne stawki, które będą stosowane dla poszczególnych form ochrony przyrody. Oczywiście nie robimy</utt>
      <utt t="reaction">Dzwonek</utt>
      <utt t="norm">tego indywidualnie, ale we współpracy z Ministerstwem Klimatu i Środowiska. Wzmocnienie jednostek samorządu terytorialnego to przede wszystkim większe dochody własne, co pozwoli zmniejszać lukę oświatową, o której panowie posłowie wspominali.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Głos zabierze pan poseł Kamil Wnuk.</utt>
    </speech>
    <speech speaker="Poseł Kamil Wnuk">
      <utt t="norm">Panie marszałku, Wysoka Izbo, szanowni państwo, potrzeby finansowe jednostek samorządu terytorialnego to suma potrzeb edukacyjnych, wyrównawczych, oświatowych, ale także rozwojowych. Dziękuję pani minister za odpowiedź na pytanie kolegi, dziękuję bardzo serdecznie za to, że te potrzeby ekologiczne się pojawiły, bo to pierwszy raz się zdarzyło, a to jest rzeczywiście jedna z rzeczy, która była pomijana, a mamy też nowe formy ochrony, m.in. lasy społeczne, które teraz mają być realizowane, tak że liczę na to, że będą także w założeniach tego planu budżetowego. Niezmiennie się cieszę, że w przyszłym tygodniu będziemy mieli już więcej informacji na temat tej ustawy, bo wszyscy samorządowcy na to czekają, ponieważ jeżeli to ma wejść już od przyszłego roku, to mamy tak naprawdę raptem kilka miesięcy. Też niezmiernie nie możemy doczekać się i czekamy na te konkretne wyliczenia dla gmin, bo myślę, że z perspektywy</utt>
      <utt t="reaction">Dzwonek</utt>
      <utt t="norm">także wielu nowych samorządowców po wyborach kwietniowych najważniejszą informacją dla nich będzie, kiedy dokładnie będą mieli informacje, o jakich środkach mówimy. I jeszcze dodam jedno pytanie: Czy te środki rzeczywiście będą większe niż dotychczas, jeżeli chodzi o poszczególne gminy?</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Proszę ponownie panią minister Majszczyk.</utt>
    </speech>
    <speech speaker="Podsekretarz Stanu w Ministerstwie Finansów Hanna Majszczyk">
      <utt t="norm">Panie marszałku, Wysoka Izbo, środki będą większe. Reforma jest przeanalizowana, oparta na algorytmach obiektywnych, ale również są wpisane w nią założenia i algorytmy, które sprawią, że żadna jednostka na tej reformie nie może stracić. Co więcej, w cały ten system są wpisane również mechanizmy, które będą zapewniać pewne minimum dochodów, przyrostu dochodów związanych z wprowadzeniem tej reformy. Te algorytmy, te założenia, które idą w kierunku wprowadzenia minimum wzrostu dochodów w związku z tą reformą, powodują, że każda jednostka zyska w związku z wprowadzeniem tej reformy, co będzie widoczne również w tych kalkulatorach, o których wspomniałam. Dziękuję bardzo.</utt>
      <utt t="interrupt" by="Poseł Kamil Wnuk">Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Mirosław Maliszewski, przewodniczący komisji rolnictwa, będzie zadawał pytanie w sprawie wsparcia finansowego dla polskich rolników poszkodowanych w wyniku lokalnych klęsk żywiołowych. Pytanie skierowane jest do ministra rolnictwa i rozwoju wsi. W jego imieniu odpowiadał będzie sekretarz stanu w Ministerstwie Rolnictwa i Rozwoju Wsi pan minister Stefan Krajewski. A zatem prosimy pana posła Mirosława Maliszewskiego. Mikrofon odmówił współpracy, zatem pan poseł udaje się na mównicę.</utt>
    </speech>
    <speech speaker="Poseł Mirosław Maliszewski">
      <utt t="norm">Panie marszałku, panie ministrze, państwo ministrowie, poprosiłbym jeszcze, aby pani minister Hanna Majszczyk pozostała chwilę na sali, dlatego że pewnie to pytanie, które będę kierował, będzie się odnosiło również do resortu finansów i dobrze by było, gdyby pani minister również mogła zająć stanowisko. Szanowni państwo, ten rok obfituje w wiele niekorzystnych zjawisk, które dotknęły polskie rolnictwo, producentów rolnych, zwłaszcza tych, którzy zajmują się produkcją roślinną. Po pierwsze, wiosną wystąpiły przymrozki, a kilka tygodni temu były klęski gradu. W wielu miejscach w Polsce była też susza, która spowodowała potencjalne zmniejszenie plonów, także zbóż. Wszystko to spowodowane jest tym, że wegetacja była nadzwyczajnie przyspieszona, w związku z czym ryzyko przymrozków było bardzo prawdopodobne. I one niestety wystąpiły, głównie w rejonach dużych upraw, koncentracji produkcji owoców. W Polsce takie regiony są w wielu miejscach, największe w województwie lubelskim, świętokrzyskim i mazowieckim. Straty wystąpiły także na dużą skalę w Wielkopolsce i w województwie kujawsko -pomorskim. Wielu producentów poniosło ogromne straty, nawet 100-procentowe, w zasadzie dzisiaj nie posiadają żadnego produktu do sprzedaży. Trwa szacowanie przez komisje, które oceniają na poziomie poszczególnych gospodarstw, zgłoszeń, których dokonywali rolnicy, poziomu strat w poszczególnych miejscach, w poszczególnych uprawach. Oceniają także potrzebę udzielenia pomocy. Skala pomocy pewnie będzie musiała być dosyć wysoka, dlatego że jak popatrzymy zarówno na skalę makro, czyli ilość upraw dotkniętą stratami, jak i na straty poszczególnych gospodarstw, to widać, że są one duże. Z zadowoleniem przyjmujemy informację, którą przekazał pan minister Czesław Siekierski, że udało się wynegocjować w Komisji Europejskiej 37 mln euro pomocy, która będzie udzielona polskim producentom wtedy, kiedy straty będą oszacowane. To chyba pierwszy przypadek w historii, kiedy skuteczna polska</utt>
      <utt t="reaction">Dzwonek</utt>
      <utt t="norm">polityka zagraniczna przekłada się na pieniądze dla rolników. W związku z tym mam pytanie. Panie ministrze, panowie ministrowie, na jaką pomoc będą mogli liczyć rolnicy, którzy ponieśli straty, i czy będzie możliwość uzupełnienia pomocy unijnej o środki krajowe? Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Zapraszam na mównicę pana ministra Stefana Krajewskiego.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Stefan Krajewski">
      <utt t="norm">Szanowny panie marszałku, panowie, państwo ministrowie, szanowni posłowie, przede wszystkim dziękuję panu posłowi przewodniczącemu komisji rolnictwa Mirosławowi Maliszewskiemu za troskę o rolnictwo, bo to jest nasze wspólne zadanie – nas wszystkich. Wartość produktów rolnych wyeksportowanych w 2023 r. wyniosła ponad 230 mld zł. Jest to duża część naszego eksportu i o tym wszyscy musimy pamiętać. Warto też w każdym miejscu podkreślać, że rolnictwo jest najtrudniejszą częścią gospodarki, bo oprócz wszystkich przepisów, które tworzymy tutaj i które powstają w Brukseli, gros zależy od warunków pogodowych. Faktycznie mieliśmy bardzo trudną wiosnę. Najpierw dobre warunki, które przyspieszyły wegetację w niektórych miejscach nawet o 2–3 tygodnie, a później pojawiły się przymrozki, i to dosyć znaczne, bo z 22 na 23 kwietnia temperatury spadły do -6°C, w niektórych miejscach nawet do -8°C. Tak było przez kilkanaście godzin, tyle trwały przymrozki, więc dotknęły kwitnące drzewa, krzewy owocowe, ale też tworzące się zawiązki owoców. Więc zdając sobie sprawę już na początku, jak duże mogą być straty spowodowane przez warunki pogodowe, postanowiliśmy wystąpić do Komisji Europejskiej o specjalną pomoc. I już 27. na posiedzeniu Rady zostało powiedziane, jak duży rozmiar szkód może wystąpić w Polsce. 25 czerwca zostało skierowane pismo do Komisji Europejskiej, żeby Polskę objąć pomocą. 9 lipca zapadła decyzja, żeby przyznać Polsce, m.in. Polsce, bo taka pomoc została też skierowana dla Czech, dla Austrii. Polska otrzymała 37 mln euro, Czechy – 15 mln euro, a Austria – 10 mln euro. Te środki mogą być uzupełnione finansowaniem krajowym do wysokości 200%. Oczywiście resort rolnictwa, kierownictwo resortu chce takiego wsparcia udzielić. Oczywiście musi to być decyzja całego rządu, też Ministerstwa Finansów, które na pewno musi dbać o budżet Polski, ale my jako resort rolnictwa występujemy o to, by to wsparcie zwiększyć. Do 31 października 2024 r. Polska musi przedstawić Komisji Europejskiej informacje, które obejmą opis systemu wsparcia, kryteria używane do określenia metod przyznawania pomocy, stawki pomocy oraz poziom dodatkowej pomocy krajowej. To wszystko będziemy musieli przygotować. Rozwiązania, które zamierzamy wdrożyć, są ukierunkowane na udzielenie wsparcia najbardziej poszkodowanym producentom owoców przy zastosowaniu obiektywnych kryteriów. Ponadto, zgodnie z obowiązującymi przepisami, producenci rolni poszkodowani w wyniku niekorzystnych zjawisk atmosferycznych mogą ubiegać się o preferencyjny kredyt na wznowienie produkcji, odtworzenie środków trwałych, ulgę w opłacaniu bieżących składek na ubezpieczenie społeczne oraz regulowanie zaległości z tego tytułu w formie odroczenia terminu płatności składek i rozłożenia ich na dogodne raty, a także o umorzenie w całości lub w części bieżących składek na wniosek złożony do KRUS-u, o odroczenie i rozłożenie na raty płatności z tytułu umów sprzedaży i dzierżawy nieruchomości Zasobu Własności Rolnej Skarbu Państwa oraz ulgi w opłatach czynszu, a także o umorzenie raty płatności czynszu z umów dzierżawy, ulgę w podatku rolnym na indywidualny wniosek producenta rolnego złożony oczywiście do wójta. Do 31 grudnia 2024 r. producenci rolni mogą ubiegać się również o 2-procentowe kredyty na utrzymanie płynności finansowej. Na podstawie przepisów o ubezpieczeniu upraw rolnych i zwierząt gospodarskich stosowane są dopłaty z budżetu państwa do składek producentów rolnych z tytułu zawarcia umowy ubezpieczenia w wysokości 65%. W 2024 r. producenci mogą wykorzystać 920 mln zł przeznaczonych na dopłaty do składek ubezpieczenia. W tej chwili trwają też nad tym prace w rządzie. Na wniosek ministra rolnictwa i rozwoju wsi chcemy zwiększyć to wsparcie do 70%. Trwają też obecnie oczywiście szacowania szkód. Dokonują ich komisje powołane przez wojewodów i te dane do nas spływają. W tej chwili zgodnie z tymi danymi, które zostały nam przekazane przez wojewodów, 1033 komisje dokonywały szacunków, a tylko 193 komisje zakończyły pracę. Szkody powstałe w wyniku niekorzystnych zjawisk atmosferycznych wystąpiły w blisko 52 tys. gospodarstw rolnych na powierzchni ok. 366 tys.</utt>
      <utt t="reaction">Dzwonek</utt>
      <utt t="norm">Dochodzi jeszcze problem suszy, który się zwiększa. Kolejne dane z IUNG-u, które są przekazywane, pokazują, że ta susza dotyczy kilku województw i tu też na pewno stoi przed nami duże zadanie, żeby wspierać tych rolników, których gospodarstwa zostały przez nią dotknięte.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Mirosław Maliszewski zada drugie pytanie.</utt>
    </speech>
    <speech speaker="Poseł Mirosław Maliszewski">
      <utt t="norm">Przed chwilą pan minister przekazał dobre informacje, że rozważane są różne formy pomocy. Obok poszkodowanych rolników bardzo często problemy mają też firmy, które przez tych rolników zostały założone, np. grupy producentów, bo one nie mają czym handlować, więc nie mają też środków finansowych. Ważne jest też to, że środki krajowe będą mogły stanowić nawet 200% pomocy udzielonej przez Komisję Europejską. Dlatego istotne jest, by resort finansów, który nie może zostawić ministerstwa rolnictwa samego w zakresie udzielenia rolnikom pomocy, pomyślał o tej kwocie, która będzie uwzględniała to, co mówi Komisja Europejska. Chodzi o możliwość uzupełnienia środków do 200% z budżetu krajowego i o to, aby resort finansów również wyasygnował środki i umożliwił resortowi rolnictwa udzielenie właściwej pomocy. Pan minister trochę też zahaczył o sprawy ubezpieczeń i to jest chyba dobry moment do tego, aby rozpocząć dyskusję na temat gruntownej reformy systemu ubezpieczeń rolnych w Polsce.</utt>
      <utt t="reaction">Dzwonek</utt>
      <utt t="norm">Wydaje się, że takie dolewanie co roku pieniędzy do nieszczelnego i nieskutecznego mechanizmu ubezpieczeń jest nie do końca efektywne i warto się zastanowić nad tym, co zrobić, żeby ten mechanizm zapewniał poszkodowanym rolnikom faktyczne odszkodowania. Chodzi o to, żeby nie był tym zawsze obarczony tylko i wyłącznie budżet państwa, ale większą odpowiedzialność powinny wziąć na siebie firmy ubezpieczeniowe. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Ponownie proszę pana ministra Krajewskiego.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Stefan Krajewski">
      <utt t="norm">Szanowny panie marszałku, Wysoka Izbo, tak, to jest też ważna część. Ja już wcześniej trochę o tym wspomniałem, ale faktycznie te ubezpieczenia powinny mieć charakter powszechny, żebyśmy nie szukali pieniędzy na pomoc rolnikom poszkodowanym na skutek niekorzystnych czynników atmosferycznych. Mówiłem wcześniej dużo o przymrozkach, które wystąpiły, i to było wiadome. Ale dzisiaj dochodzą też gradobicia, które nawet w ostatnich dniach miały miejsce, potrafiące zniszczyć 100% upraw, 100% tego, co rolnik, co sadownik planował. Czy te pieniądze wpłyną? Dzisiaj tych pieniędzy nie ma. Pan minister oczywiście chyba chce uzupełnić wypowiedź, więc nie wiem, jak to będzie z tym czasem.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Będzie dobrze.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Stefan Krajewski">
      <utt t="norm">Dobrze, więc kontynuuję. Szanowni państwo, jest duży problem z tym, że te warunki atmosferyczne są coraz bardziej nieprzewidywalne i trudne. Są oczywiście środki na to, żeby dzisiaj zabezpieczać uprawy, i z tego korzystają i sadownicy, i rolnicy. To są środki ze wspólnej polityki rolnej i środki z krajowego programu odbudowy. Te środki powinny być jak najlepiej wykorzystywane i to staramy się czynić. Agencja Restrukturyzacji i Modernizacji Rolnictwa planuje kolejne nabory w tym roku, żeby można było zabezpieczyć uprawy. Ale wszystkiego oczywiście nie da się zrobić i taką świadomość mamy wszyscy. A więc tutaj tego wsparcia trzeba dużo i wspólnie z Ministerstwem Finansów musimy szukać dodatkowych środków na rolnictwo, o którym tak często się mówi, chociażby w kontekście trwającej wojny w Ukrainie, w kontekście bezpieczeństwa żywnościowego. Dużo mówi się o bezpieczeństwie, ale bezpieczeństwa żywnościowego nie zapewnimy bez odpowiedniego wsparcia dla rolników, sadowników i przetwórców, bo też przetwórcy mają określone problemy w związku z tym, co się dzieje w rolnictwie i szeroko rozumianej branży agro. Tak że staramy się szukać tych dodatkowych środków, odpowiadać na wyzwania. To jest wspólna praca Ministerstwa Rolnictwa i Rozwoju Wsi oraz podległych instytucji: Agencji Restrukturyzacji i Modernizacji Rolnictwa, Krajowego Ośrodka Wsparcia Rolnictwa, KRUS. One wszystkie wspólnie pracują, żeby rolnictwo, które jest naszą chlubą i naszą marką</utt>
      <utt t="reaction">Dzwonek</utt>
      <utt t="norm">, utrzymać na wysokim poziomie. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję panu ministrowi. O głos poprosił minister rolnictwa i rozwoju wsi pan Czesław Siekierski. Bardzo proszę.</utt>
    </speech>
    <speech speaker="Minister Rolnictwa i Rozwoju Wsi Czesław Siekierski">
      <utt t="norm">Panie marszałku, panie i panowie posłowie, szanowni państwo, całościowe szacowanie szkód zgodnie z naszymi zasadami odbywa się po zbiorach, a więc kiedy mniej więcej wiemy, jakie są plony. Ale kiedy podnieśliśmy ten temat na szczeblu europejskim i Komisja Europejska rozpoczęła proces identyfikacji skali strat na Węgrzech, w Czechach i Portugalii, wtedy przeprowadziliśmy wspólnie z wojewodami okresową ocenę stanu szkód i na tej podstawie sformułowaliśmy nasze oczekiwania. One oczywiście były znacznie, znacznie wyższe, ale to nie oznacza, że komisje dalej nie pracują. Komisje dalej pracują i jeśli się pojawią nowe sytuacje, to będę one przedmiotem oceny ze strony komisji. Jeśli chodzi o to, o czym mówił pan przewodniczący Maliszewski, to na szczęście te straty czy te przymrozki dotyczyły pewnych obszarów. W związku z tym z jednej strony mamy taką sytuację, że choć obniży to poziom zbiorów, to nie wpłynie generalnie, jeśli chodzi o dostępność tych produktów, nie zachwieje bezpieczeństwem w tym zakresie. Jednocześnie mamy sytuację wyjątkową. Jest część gospodarstw, w których straty są tak duże, bo były i przymrozki, i gradobicia, że przez 1,5 roku te gospodarstwa nie będą miały żadnego źródła dochodu, żadnych wpływów. A przecież wiemy, że trzeba utrzymać plantacje w jakiejś kondycji już dzisiaj, ale także i w roku przyszłym, aby one mogły wydać plon. Dlatego sytuacja tych rolników jest wyjątkowo trudna. Pracujemy jeszcze nad tym, o czym mówił także pan przewodniczący Maliszewski. Chodzi o grupy producenckie, które są z tym powiązane, bo ci rolnicy, którzy są dotknięci przymrozkami i stratami, są powiązani z grupami. W związku z tym grupy nie będą miały mocy przerobowych i nie będą miały surowca, tak że nie będą miały możliwości osiągnięcia określonych wyników finansowych, dochodu. Myślimy o tym, jak im udzielić pewnego wsparcia, bo sytuacja jest rzeczywiście trudna. Chcę dodać, że te straty są oszacowane także w odniesieniu do winorośli. Uprawy winorośli w Polsce systematycznie rosną. Bardzo, dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Także dziękuję. Kolejne pytania będzie zadawał pan poseł Tadeusz Tomaszewski w sprawie systemowej pomocy państwa dla rolników poszkodowanych w wyniku wystąpienia afrykańskiego pomoru świń w kontekście nowych ognisk w Wielkopolsce i gminie Kiszkowo. Pytanie skierowane jest do ministra rolnictwa i rozwoju wsi. W jego imieniu odpowiadał będzie sekretarz stanu w Ministerstwie Rolnictwa i Rozwoju Wsi pan minister Jacek Czerniak. A zatem zapraszam pana posła Tadeusza Tomaszewskiego.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie marszałku, Wysoki Sejmie, szanowni panowie ministrowie, na początku lipca wystąpiło ognisko afrykańskiego pomoru świń w miejscowości Ujazd, gmina Kiszkowo. Było jedno ognisko, teraz, od wczoraj, tam jest drugie ognisko, w obszarze zapowietrzonym, do którego zgodnie z rozporządzeniem wojewody wielkopolskiego z 5 lipca zaliczono 15 wsi gminy Kiszkowo. Trzecie ognisko od wczoraj również funkcjonuje w miejscowości Skrzetuszewo. Jest to ogromna trauma dla hodowców, dla rolników, dla ich rodzin. W tych ogniskach do tej pory zostało uśmierconych, również prewencyjnie, ok. 1300 sztuk świń. Sytuacja jest bardzo trudna. W tej chwili zarówno służba weterynaryjna, władze samorządowe, jak i inne podmioty podejmują określone działania prewencyjne, informacyjno-edukacyjne. Również z udziałem ochotniczej straży pożarnej zgodnie z rozporządzeniem rozmieszczane są stosowne tablice, maty. Te działania są podejmowane. Natomiast chciałbym zapytać przedstawicieli rządu, jakie zgodnie z obowiązującym prawem istnieją formy pomocy dla hodowców, dla rolników, którzy utracą swoje stada w związku z wystąpieniem ognisk ASF. Czy ta pomoc to tylko odszkodowanie za uśmiercone sztuki? Czy ewentualnie istnieje również inna pomoc publiczna, która może być zastosowana? Drugie pytanie.</utt>
      <utt t="reaction">Dzwonek</utt>
      <utt t="norm">Znajdujemy się w okresie żniw. Rolnicy pytają, czy z tych gospodarstw, w których stwierdzono ogniska ASF, ale także z gospodarstw w strefie zapowietrzonej i zagrożonej rolnicy mogą sprzedawać zboże do punktów skupu. Takie pytania pojawiły się również na forum rolniczo-myśliwskim, które odbyło się w poniedziałek z udziałem rolników i przedstawicieli władz samorządowych powiatu gnieźnieńskiego w Gnieźnie. I trzecie pytanie, które chciałbym zadać: Czy te odszkodowania, ewentualnie inna pomoc, np. umorzenie podatku, są zaliczane do pomocy publicznej? Bo tutaj chodzi również o kwestię przekroczenia limitu pomocy publicznej przez rolników. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Jacek Czerniak. Pan minister Jacek Czerniak, przepraszam. Aczkolwiek można powiedzieć pan poseł, minister Jacek Czerniak.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Jacek Czerniak">
      <utt t="norm">Tak, panie marszałku, dziękuję bardzo, zgadza się, rzeczywiście również poseł. Szanowny panie marszałku, Wysoka Izbo, panie ministrze, odpowiadając na pytanie pana posła Tadeusza Tomaszewskiego, przekażę kilka informacji, których ono dotyczyło, ale również wyjdę dodatkowo poza pytanie. Otóż w 2024 r. na terytorium naszego kraju oznaczono 18 ognisk ASF u świń, w tym właśnie osiem ognisk w województwie wielkopolskim, wspomnianym przez pana posła. W związku z tym nasza Inspekcja Weterynaryjna aktualnie prowadzi intensywne działania, które są związane z likwidacją tych ognisk. Oczywiście te działania są prowadzone na podstawie i w przepisach prawa i są realizowane zgodnie z wytycznymi i rozporządzeniami unijnymi oraz krajowymi aktami wykonawczymi. Hodowcy, w gospodarstwie których wystąpiła choroba, objęci zostaną pomocą w formie odszkodowań. Przysługuje tu odszkodowanie ze środków budżetu państwa. Odszkodowanie przysługuje w wysokości wartości rynkowej, a ta wartość rynkowa stwierdzana jest na podstawie trzech kwot przyjętych przez, po pierwsze lekarza powiatowego i dwóch rzeczoznawców wyznaczonych przez tego lekarza. Szanowni państwo, o wysokości ewentualnego odszkodowania w każdym przypadku decydują bieżąca sytuacja rynkowa i wysokość średniej kwoty oszacowania. To oszacowanie następuje w drodze decyzji administracyjnej. Równocześnie oprócz tego odszkodowania producentom świń udzielana jest pomoc w zakresie bioasekuracji. Warto podkreślić, że refundacja – jest to oczywiście pomoc o charakterze de minimis – wynosi tu 100%. Co wchodzi w skład tej refundacji w wysokości 100% w zakresie bioasekuracji? Otóż chodzi tu o zakup map dezynfekcyjnych, zakup sprzętu do wykonania zabiegów dezynfekcyjnych, dezynsekcyjnych lub deratyzacyjnych oraz produktów biobójczych, zakup odzieży ochronnej i obuwia ochronnego, zabezpieczenie budynków, w których są utrzymywane świnie, przed dostępem zwierząt domowych, przebudowę lub remont pomieszczeń w celu utrzymywania świń w gospodarstwie w odrębnych, zamkniętych pomieszczeniach mających oddzielne wejścia oraz niemających bezpośredniego przejścia do innych pomieszczeń. Informuję o tym państwa, rolnicy, producenci świń wiedzą, że od 3 do 26 lipca br. wnioski o ten rodzaj pomocy w zakresie bioasekuracji można składać w biurach powiatowych. Ta pomoc jest uwzględniona w planie finansowym Agencji Restrukturyzacji i Modernizacji Rolnictwa. Na ten cel zaplanowano na 2024 r. środki w wysokości przeszło 18 mln zł. Równocześnie jest prowadzony nabór, który rozpoczął się 27 czerwca 2024 r. i potrwa do 2 sierpnia 2004 r. Ten nabór jest prowadzony w ramach planu strategicznego dla wspólnej polityki rolnej na lata 2023–2027… Dotyczy inwestycji zapobiegających rozprzestrzenianiu się ASF. Ta interwencja ma na celu zapobieganie rozszerzaniu się ASF. Wsparcie dotyczy inwestycji, które będą realizacjami zadań z zakresu bioasekuracji, w tym ogrodzenia chlewni i zakupu urządzeń bioasekuracyjnych. Maksymalna wysokość pomocy udzielanej beneficjentowi w ramach tego instrumentu nie może przekroczyć 100 tys. zł. Przyznaje się tę pomoc na operację, której planowane koszty kwalifikowane wyniosą powyżej 20 tys. zł. Wartość tej pomoc wynosi 80% kosztów kwalifikowanych operacji lub 80% ustalonych stawek. To są dwa rodzaje pomocy w zakresie zwalczania ASF. Oprócz tego w ramach budżetu krajowego, w ramach pomocy krajowej, zgodnie z rozporządzeniem Rady Ministrów 27 stycznia 2015 r. w sprawie szczegółowego zakresu i sposobów realizacji niektórych zadań Agencji Restrukturyzacji i Modernizacji Rolnictwa, producenci świń mogą skorzystać z kilku rodzajów pomocy w postaci wsparcia finansowego. Po pierwsze, chodzi o pomoc finansową dla producentów świń, którzy zaprzestali produkcji w związku z obowiązującym zakazem utrzymywania w gospodarstwie świń lub ich wprowadzenia do gospodarstwa. Na tę pomoc w budżecie ARiMR przewidzianych jest przeszło 6,6 mln zł. Kolejne wsparcie w postaci instrumentu finansowego stanowią nieoprocentowane pożyczki na sfinansowanie nieuregulowanych zobowiązań cywilnoprawnych dla producentów prowadzących działalność rolniczą na obszarach występowania ASF. Pomoc ma również charakter de minimis w rolnictwie. Na ten cel w planie finansowym ARiMR w roku bieżącym, czyli w 2024 r., przewidzianych jest 10 mln zł. Kolejny, trzeci instrument finansowy wsparcia producentów stanowią dopłaty do oprocentowania kredytów bankowych. Obecnie to oprocentowanie wynosi ok. 2,8% dla producentów świń, którzy w związku z obowiązującym zakazem utrzymywania w gospodarstwie świń i ich wprowadzenia do gospodarstwa, wydanego w związku z wystąpieniem afrykańskiego pomoru świń, zaprzestali ich produkcji. Było również konkretne pytanie dotyczące tego, co dzieje się ze zbożem w związku z ogniskami.</utt>
      <utt t="reaction">Dzwonek</utt>
      <utt t="norm">Zgodnie z prawodawstwem polskim, jeżeli zboże jest zabezpieczone w silosach lub w big bagach, nie podlega ono restrykcjom dotyczącym 30-dniowego okresu kwarantanny, bo taka jest tu procedura. Ci, którzy mają to zabezpieczenie, mogą być spokojni, natomiast ci, którzy nie mają zabezpieczenia, muszą poczekać przez 30 dni, okres kwarantanny, żeby dopiero wprowadzić je do obrotu. Dziękuję bardzo, panie marszałku.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję, panie ministrze. Pan poseł Tadeusz Tomaszewski. Proszę.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie ministrze, Wysoki Sejmie, jak wspomniałem, ta społeczność lokalna podejmuje wszelkie możliwe działania. Chciałem też podziękować panu ministrowi, panu posłowi Michałowi Kołodziejczakowi za pomoc i zaangażowanie. Chciałem zapytać pana ministra o następującą kwestię. W powiecie poznańskim jest podejrzenie, że to mogło nastąpić zarażenie od m.in. dzika czy dzików. Na poniedziałkowym forum rolniczo-łowieckim sygnalizowano kwestie braku wystarczającej ilości chłodni, kiedy dokonuje się odstrzału dzików. Czy tutaj jest możliwość udzielenia takiego wsparcia, chociażby poprzez zakup mobilnej chłodni? Bo tego, zdaniem myśliwych, brakuje. To uniemożliwia też podjęcie określonych działań.</utt>
      <utt t="reaction">Dzwonek</utt>
      <utt t="norm">Druga rzecz. Z informacji medialnych wynika, że Komisja Europejska podjęła decyzję o zwiększeniu pomocy de minimis z 15 tys. do 20 tys. euro. Jak te sprawy zostaną uregulowane u nas w najbliższym czasie? Chodzi o sprawy związane ze zwiększeniem pomocy de minimis. Czy może być udzielona pomoc, o której mówił przed chwilą pan minister Krajewski, dotycząca sytuacji nadzwyczajnych? Chodzi o przymrozki, gradobicia itd. Czy pomoc w tych formach, o których mówił też pan minister, może być udzielona tym rolnikom, w przypadku których wystąpił właśnie afrykański pomór świń? Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Prosimy ponownie pana ministra Czerniaka.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Jacek Czerniak">
      <utt t="norm">Panie marszałku, Wysoka Izbo, bardzo dziękuję za te szczegółowe pytania, które dotyczą kwestii powiatu poznańskiego. W sposób bardzo szczegółowy analizujemy tę sytuację, która miała miejsce w tym powiecie. Główny lekarz weterynarii wydał polecenie powiatowemu lekarzowi weterynarii, żeby przedstawił pełną dokumentację w tym zakresie, jakie były sytuacje związane z tym ogniskiem, czy miała wpływ na to migracja dzików, czy też miały wpływ inne elementy, które spowodowały, że to ognisko wystąpiło. Co do kwestii szczegółowych dotyczących m.in. chłodni, bo ta kwestia była poruszana, jak pan poseł mówił, na spotkaniu izby wielkopolskiej, generalnie zasada jest taka, że te chłodnie są kupowane z funduszy Inspekcji Weterynaryjnej. Wcześniej trwały rozmowy, żeby w partycypacji tych kosztów co do zakupu chłodni uczestniczyło Ministerstwo Klimatu i Środowiska. Natomiast również jest możliwy zakup z rezerwy nr 12, chodzi oczywiście o rezerwę wojewody. Jeżeli jest takie zapotrzebowanie, to trzeba o to wystąpić. Po prostu będziemy pilnować, żeby to zrealizować. Te kwestie, jak powiedziałem, są szczegółowo badane, ponieważ one, jak zawsze w wypadku powstania ognisk ASF, budzą pewne emocje, bo zgodnie z prawodawstwem występuje wybicie stada w ognisku. Natomiast również lekarz powiatowy weterynarii, który odpowiada za te kwestie i później podejmuje decyzję administracyjną, musi przeanalizować wszelkie ryzyka dotyczące rozprzestrzeniania się tego wirusa i może podjąć decyzję o prewencyjnym wybiciu stada. W każdym przypadku jest odszkodowanie. Jak powiedziałem, rolnik, producent otrzymuje z budżetu państwa w każdym przypadku odszkodowanie. Jest to zgodne z prawem, działamy zgodnie z procedurą. Jeżeli są jakieś sytuacje, które wymagają szczególnych wyjaśnień, my to prowadzimy, ponieważ jeszcze raz mówię, to budzi wiele emocji, wiele niepotrzebnych emocji, które później powodują również reperkusje w stosunku do inspektorów powiatowych. Inspektorzy, podejmując te decyzje, muszą mieć z tyłu głowy podjęcie tych decyzji zgodnie z prawem, bo tylko w takich ramach powinni te decyzje administracyjne podejmować. Ta decyzja w pewnym sensie wchodzi w życie natychmiast, natomiast ona może być później zaskarżona do sądu. Natomiast jeszcze raz powtarzam, że jeżeli chodzi o odszkodowanie, w każdym wypadku wartość rynkowa jest wyceniona przez lekarza weterynarii i dwóch rzeczoznawców. To jest ta odpowiedzialność po stronie powiatowego lekarza weterynarii. Dzisiaj walczymy z tymi ogniskami. One w jakimś sensie się rozprzestrzeniają, ale mamy nadzieję, że tę sytuację opanujemy, również w kontekście eksportu mięsa do różnych krajów trzecich, z którymi mamy podpisane protokoły.</utt>
      <utt t="reaction">Dzwonek</utt>
      <utt t="norm">Bo są pewne uwarunkowania, które powodują, że jeżeli ta choroba powstaje, to musimy informować o tym te państwa, do których wysyłamy mięso. Dziękuję, bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję panu ministrowi. Kolejne pytanie skieruje pan poseł Witold Tumanowicz do ministra infrastruktury, w którego imieniu odpowiadał będzie podsekretarz stanu w Ministerstwie Infrastruktury pan minister Piotr Malepszak. Pytanie dotyczy skutków gospodarczych wydania licencji spółce Kolei Ukraińskich UZ Cargo Polska na wykonywanie przewozów kolejowych w Polsce przez Urząd Transportu Kolejowego. Bardzo proszę, panie pośle.</utt>
    </speech>
    <speech speaker="Poseł Witold Tumanowicz">
      <utt t="norm">Panie marszałku, Wysoka Izbo, panie ministrze, jakie są skutki wejścia na polski rynek spółki córki Kolei Ukraińskich? W relacjach między polskimi przewoźnikami a ukraińskim monopolistą mamy do czynienia z nieuczciwą konkurencją. Koleje Ukraińskie korzystają z otwartego rynku kolejowego Unii Europejskiej, a nadal nie otwierają swojego rynku dla naszych przewoźników. Kiedy polscy przewoźnicy uzyskają na rynku kolejowym Ukrainy możliwości działania, jakie już dziś otrzymała w Polsce spółka córka kolei ukraińskich? Czy zawiadomił pan Urząd Ochrony Konkurencji i Konsumentów o możliwości nadużywania monopolistycznej pozycji przez stronę ukraińską w kształtowaniu rynku przewoźników kolejowych między polską a Ukrainą? W ustawie o transporcie kolejowym jednym z kluczowych wymogów ubiegania się o wydanie licencji na wykonywanie przewozów kolejowych jest złożenie oświadczenia dotyczącego spełnienia warunków dobrej reputacji, dotąd bezwzględnie egzekwowanej przez UTK. Czy wobec mnożących się i dostępnych w otwartych źródłach informacji o korupcyjnej przeszłości prezesa UZ Cargo Polska, którym jest Mykhailo Plastun, podjął pan działania zmierzające do uchylenia licencji UZ Cargo Polska wydanej najwyraźniej bez dokładnego sprawdzenia spełniania owego kluczowego ustawowego wymogu? Czy będzie pan wnioskował do premiera Donalda Tuska o uchylenie w trybie następczym tej licencji? Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan minister Piotr Malepszak.</utt>
    </speech>
    <speech speaker="Podsekretarz Stanu w Ministerstwie Infrastruktury Piotr Malepszak">
      <utt t="norm">Panie marszałku, Wysoka Izbo, kilka podstawowych informacji dotyczących przewoźnika ukraińskiego, który otrzymał 21 czerwca licencję wydaną przez Urząd Transportu Kolejowego. Mówimy o bardzo zliberalizowanym rynku przewozów towarowych, jakim jest polski rynek przewozów Cargo. Patrząc całościowo, jest to 80 podmiotów realizujących przewozy, z czego możemy uznać, że 32 podmioty mają jakiś znaczący udział w rynku mierzony w liczbie 1% i więcej. Zasadniczo cztery podmioty mają udział 52-procentowy. Cargo jest podmiotem wiodącym z 27-procentowym udziałem. Jak popatrzymy na ten zliberalizowany rynek i kolejne podmioty, które wchodzą, i na to, ile licencji wydaje Urząd Transportu Kolejowego – w tym roku w pierwszym półroczu było to 14 licencji – to przewoźnik ukraiński z zadeklarowaną liczbą pojazdów, taborów w liczbie trzech lokomotyw i 100 wagonów będzie jednym z wielu podmiotów, który chce działać na tym silnie zliberalizowanym rynku. Jaki będzie wpływ podmiotu, który dysponuje taką zasobnością, jeśli chodzi o lokomotywy i wagony? Będzie znikomy, na pewno poniżej 1% udziałów rynkowych. Warto przypomnieć pewne daty, które pojawiają się na przestrzeni ostatnich 2 lat. Dlaczego Koleje Ukraińskie wystąpiły o licencję na przewozy w Polsce? Przypomnę podstawowe informacje. 18 marca 2022 r. odbyło się spotkanie pana ministra Adamczyka z prezesem Kolei Ukraińskich w Zamościu i pierwsze rozmowy ze stroną ukraińską o powołaniu polsko-ukraińskiej spółki joint venture, która miałaby prowadzić przewozy. 23 kwietnia 2022 r. pan premier Mateusz Morawiecki wspólnie z premierem Denisem Szmyhalem podpisują memorandum pomiędzy Polską i Ukrainą o zacieśnieniu współpracy w zakresie kolejowym w celu założenia spółki joint venture. Mamy krótki odstęp, marzec, kwiecień, rozmowy i już podpisanie tego memorandum. Następnie nie dzieje się nic. Strona ukraińska ponagla, żeby zacząć współpracę, nie dzieje się nic. Na targach Trako we wrześniu 2022 r. są kolejne rozmowy, ale już nie skutkują one żadnymi dalszymi działaniami. Czyli patrząc na rok 2023, mija 15 miesięcy od memorandum. Mamy czerwiec 2023 r., strona ukraińska zniecierpliwiona sytuacją, że polsko-ukraińska spółka joint venture nie została powołana, składa wniosek o rejestrację podmiotu w KRS. Jest czerwiec 2023 r., rejestracja spółki Ukrainian Railways Cargo Poland sp. z o.o. z dniem 30 czerwca 2023 r. 15 grudnia 2023 r. ta zarejestrowana spółka składa wniosek o wydanie licencji na przewozy towarowe w Polsce. Kolejne pół roku i mamy wydanie licencji. Wyraźnie trzeba podkreślić, że wydanie licencji nie oznacza przewozów. Spółka ukraińska musi przejść jeszcze długotrwały proces certyfikacji. To są m.in. kwestie związane z bezpieczeństwem przewozów. Spółka ukraińska wystąpiła o wydanie tej certyfikacji do Europejskiej Agencji Kolejowej. Założenie jest takie, że według planów spółki w 2025 r. mogłaby ona zacząć realizować przewozy na terytorium Polski. Jeszcze raz podkreślę: trzy lokomotywy, 100 wagonów przy potencjale polskiego rynku, przy liczbach lokomotyw, wagonów liczonych w tysiącach, nawet u pojedynczych przewoźników, szczególnie w PKP Cargo, te przewozy będą stanowiły znikomy udział w całościowym rynku przewozowym w Polsce. Pewne kwestie, które przytaczam, wiążą się z tym, dlaczego strona ukraińska wystąpiła. Podkreślam raz jeszcze: 14 licencji wydanych przez UTK tylko w tym roku. Nie widzimy żadnego zagrożenia, jeśli chodzi o masowość tych przewozów, nie widzimy możliwości szerokiego wejścia z własnym taborem. Mówimy też o pewnej barierze związanej czysto z technologią po stronie ukraińskiej czy w ogóle w całym bloku wschodnim. Mamy inną szerokość torów i te systemy zachodnioeuropejskie, w tym w Polsce, nie są takie jak w Ukrainie czy w innych państwach za naszą wschodnią granicą. Kwestie technologiczne odnośnie do przejazdu przez granicę wymagają i systemów przestawczych</utt>
      <utt t="reaction">Dzwonek</utt>
      <utt t="norm">, jeśli chodzi o szerokość toru, i przede wszystkim taborów.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Ponownie głos zabierze pan poseł Tumanowicz.</utt>
    </speech>
    <speech speaker="Poseł Witold Tumanowicz">
      <utt t="norm">Chciałem jeszcze dopytać w kwestii tego taboru: Czy ma pan wiedzę, jaką rolę w decyzjach dotyczących kierunku działań naprawczych PKP Cargo SA ma członek rady nadzorczej Kolei Ukraińskich Jakub Karnowski? Czy otrzymywał pan, czy w ogóle ministerstwo otrzymywało sygnały o wpływaniu przez niego na nominację do organów tej spółki, na kierunek jej naprawy, upadłość sanacyjną? Bo rezultatem tego będzie przecież wyprzedaż, możliwe, że nawet poniżej realnej wartości zasobów technicznych i taborowych niezbędnych do prowadzenia przewozów towarowych, zasobów tak bardzo potrzebnych do rozpoczęcia przewozów po sieci kolei polskich dla spółki córki podmiotu, w którego radzie nadzorczej zasiada pan Jakub Karnowski. O to chciałem zapytać.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo proszę, panie ministrze.</utt>
    </speech>
    <speech speaker="Podsekretarz Stanu w Ministerstwie Infrastruktury Piotr Malepszak">
      <utt t="norm">Panie marszałku, Wysoka Izbo, nie odpowiem na to pytanie, ponieważ nie mam wystarczającej wiedzy, jeśli chodzi o kwestie związane z byłym prezesem PKP SA panem Jakubem Karnowskim. Musiałbym tutaj uzupełnić tę wiedzę. I tyle właściwie mogę powiedzieć, jeśli chodzi o ten punkt.</utt>
      <utt t="interrupt" by="Poseł Witold Tumanowicz">To bardzo proszę o odpowiedź na piśmie po uzyskaniu informacji. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pan poseł Patryk Jaskulski będzie zadawał dwa razy pytanie w sprawie umów cywilnoprawnych zawartych w Ministerstwie Sprawiedliwości. Pytanie jest skierowane do ministra sprawiedliwości. W jego imieniu odpowiada obecny na sali sekretarz stanu pan minister Arkadiusz Myrcha. Proszę pana posła o zadanie pytania.</utt>
    </speech>
    <speech speaker="Poseł Patryk Jaskulski">
      <utt t="norm">Szanowny panie marszałku, panie ministrze, poprzednia władza tyle mówiła o uzdrowieniu wymiaru sprawiedliwości. A co po sobie pozostawiła? Bałagan, zdewastowany, upolityczniony wymiar sprawiedliwości. A jaki mieli stosunek do publicznych pieniędzy? W Ministerstwie Sprawiedliwości jak z sita wyciekały publiczne pieniądze. Najlepiej pokazuje to Fundusz Sprawiedliwości, który stał się właśnie przykładem niesprawiedliwości i dowodem na to, że traktowano publiczne pieniądze jak swoje własne. Nastała jednak nowa jakość. Zaczął obowiązywać nowy standard i minister Adam Bodnar, który obiecał, że upubliczni wszystkie umowy cywilnoprawne, tak też zrobił. Dziś mamy na stronach ministerstwa rejestr umów zawartych od 2019 r. do 2023 r. Mam w związku z tym kilka pytań. NIK kilkukrotnie krytykował zasady i celowość zawieranych umów cywilnoprawnych. Jak doskonale wiemy i słyszeliśmy, były liczne doniesienia medialne, chociażby o grupach hejterów, o zorganizowanym hejcie opłacanym ze środków publicznych, z pieniędzy nas wszystkich, podatników, Polek i Polaków.</utt>
      <utt t="interrupt" by="Poseł Joanna Borowiak">Pyta pan o Inowrocław? W Inowrocławiu…</utt>
      <utt t="norm">Mam takie pytanie: Czy wiemy dokładnie, jakie pieniądze polski podatnik wydał na to, żeby szczuć i żeby tylko i wyłącznie pracować na rzecz ministra Ziobry? To jest jedna kwestia. Druga kwestia. Jak tak analizuję ten rejestr, widzę tutaj bardzo ciekawe pozycje, jak np. wydanie w 2019 r. blisko 60 tys. na kurs języka angielskiego, widzę liczne umowy na katering, które sięgały dziesiątek tysięcy złotych. Panie ministrze, czy te wydatki</utt>
      <utt t="reaction">Dzwonek</utt>
      <utt t="norm">były zasadne i celowe i czy tak powinno wyglądać oszczędne państwo?</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Na to pytanie odpowie za chwilę pan minister Arkadiusz Myrcha.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Panie marszałku, Wysoka Izbo, panie pośle, dziękuję za to pytanie. Dziękuję, że wspomniał pan o Najwyższej Izby Kontroli i może od tego wątku zacznę. Kilkukrotnie w ciągu kilku lat Najwyższa Izba Kontroli oczywiście badała wydatki Ministerstwa Sprawiedliwości, w tym także wydatki związane z umowami cywilnoprawnymi. Konkluzja brzmiała tak: w Ministerstwie Sprawiedliwości zatrudniane są osoby bez wymaganego stażu pracy, a ich wynagrodzenie przewyższało średnią płacę w urzędzie dla stanowisk nieobjętych mnożnikowym systemem wynagrodzeń, co wskazuje na uznaniowość zatrudniania i kształtowania wynagrodzeń na stanowiskach ekspertów czy na stanowiskach pomocniczych. W związku z tym od samego początku zgodnie z deklaracją zaczęliśmy analizować zawierane w latach 2015–2023 umowy cywilnoprawne przez Ministerstwo Sprawiedliwości. I teraz jedna informacja, żebyśmy znali też dobrze kontekst całej sytuacji. Umowy cywilnoprawne traktujemy jak osobny korpus wsparcia dla prac Ministerstwa Sprawiedliwości poza wszystkimi osobami, które są zatrudnione w ministerstwie. Pierwsze istotne dane: w 2015 r., kiedy PiS przejmował Ministerstwo Sprawiedliwości, zatrudnionych tam było 830 osób, natomiast po 8 latach zatrudnienie to wzrosło o kolejne 110 osób. I mówię tu o osobach zatrudnionych w ramach stosunku pracy. Wzrost o 110 osób. Jak przeanalizowaliśmy poszczególne komórki, departamenty, w ramach których zawierane były umowy cywilnoprawne – do tego zaraz wrócę – zauważyliśmy, że polityka zawierania tych umów w ogóle nie była związana albo nie miała na uwadze tego, że zatrudnienie w tych komórkach i tak, i tak rosło. Proszę zwrócić uwagę: Biuro Ministra, które w 2015 r. miało zatrudnione 22 osoby, a w 2023 r. zatrudniało już 74 osoby, czyli to zatrudnienie wzrosło o 50 osób, dodatkowo w ciągu 8 lat zawarło 437 umów cywilnoprawnych. Zaraz powiem, jakie to są umowy. A więc poza 70 osobami, które tam pracowały, dodatkowo były zawarte takie umowy.</utt>
      <utt t="interrupt" by="Głos z sali">Na jaki czas?</utt>
      <utt t="norm">Ja tutaj nie chcę się wyzłośliwiać, ale jeżeli mamy zawarte np. umowy na realizację czynności analitycznych, doradczych w zakresie polityki wizerunkowej Ministerstwa Sprawiedliwości na kwotę 216 tys. zł… Nie będę się posługiwał danymi osobowymi, imionami i nazwiskami osób, które są stronami umów, natomiast wszystkie informacje, o których dzisiaj będę mówił, są dostępne w ramach dostępu do informacji publicznej, więc wszystkich zainteresowanych oczywiście… Będziemy uzupełniali te informacje. Pan Rafał D. – 216 tys. Jeśli ma się 70 osób w Biurze Ministra, czy trzeba zatrudniać za 57 tys. osobę do czynności związanych z powielaniem dokumentów?</utt>
      <utt t="interrupt" by="Poseł Jakub Rutnicki">O, ciekawe.</utt>
      <utt t="norm">Można.</utt>
      <utt t="interrupt" by="Poseł Jakub Rutnicki">Tak kraść, tak kraść…</utt>
      <utt t="norm">Czy trzeba zatrudniać osobę do obsługi administracyjnej związanej z bieżącą działalnością oraz z prowadzeniem korespondencji, mając 70 pracowników? Raptem 28 tys. Ja podaję tylko przykłady, nie mówię o tych wszystkich dziesiątkach umów, które były zawarte. To jest jeden z departamentów. Perełką jest biuro komunikacji, które zostało specjalnie utworzone w 2018 r. i które w ciągu 5 lat rozrosło się do, bagatela, 34 osób. Wspomnę, że departamenty merytoryczne, które zajmują się prawem karnym i prawem cywilnym, mają mniej więcej tyle samo zatrudnionych osób. Samo biuro komunikacji dodatkowo zawarło w tym czasie 147 umów cywilnoprawnych.</utt>
      <utt t="interrupt" by="Głos z sali">Na ile osób?</utt>
      <utt t="norm">To są strony umów. To nie są te same umowy. Nie powielamy umów. To nie jest tak, że jedna osoba ma 10 umów. W tym także pan Dariusz Matecki, o którym za chwilkę.</utt>
      <utt t="interrupt" by="Głos z sali">Ooo…</utt>
      <utt t="norm">147 umów. Przeanalizowaliśmy te umowy. Były osoby, które zawierały umowy na bardzo pokaźne kwoty z Ministerstwem Sprawiedliwości, mając zatrudnionych 30 osób. Pan Marcel – monitoring mediów społecznościowych i przygotowywanie briefów dla kierownictwa MS – 122 tys.</utt>
      <utt t="interrupt" by="Poseł Jakub Rutnicki">Kto zabroni, nie?</utt>
      <utt t="norm">Mając zatrudnionych prawie 30 osób. Obsługa medialna wydarzeń z udziałem przedstawicieli ministerstwa – 65 tys. Bardzo proszę. A może, kolejny raz, przygotowywanie briefów medialnych oraz analiza informacji pojawiających się w mediach społecznościowych – 23 tys. Mając cały czas zatrudnionych 30 osób w specjalnie dedykowanym temu biurze. Nie ma problemu. A może wsparcie biura komunikacji przy organizacji spotkań i konferencji z udziałem kierownictwa – 76 tys. Proszę. Lepiej, czynności obejmujące przygotowanie kompleksowych ocen oraz analiz w zakresie wizerunku, kolejny raz ten wizerunek, Ministerstwa Sprawiedliwości w mediach, tym razem ogólnopolskich oraz lokalnych – 130 tys. Powiem szczerze: nie szczypali się z wydawaniem publicznych pieniędzy. Mówię tu raptem o pewnych przykładach, bo gdybyśmy mieli omówić wszystko, toby nam</utt>
      <utt t="reaction">Dzwonek</utt>
      <utt t="norm">zabrakło czasu na tym posiedzeniu. Mogę powiedzieć także o tym, że tuż przed wyborami, w październiku 2023 r. została zawarta umowa z fundacją Lux Veritatis, nadawcą telewizji Trwam – bagatela, 70 tys. zł. Jakoś tak dziwnie kilkanaście dni przed wyborami. Możemy powiedzieć o mechanizmie wyciągania środków publicznych na prowadzenie kwartalników. Przepraszam, panie marszałku, poproszę o minutę. To jest akurat istotna kwestia. Kwartalniki. Ministerstwo Sprawiedliwości przez wiele lat – jest obecny pan minister Biernacki, który to pamięta – wydawało uznawany i szanowany kwartalnik „Probacja”, i on jest do dzisiaj, natomiast ówczesne kierownictwo uznało, że potrzebuje jeszcze dwóch dodatkowych kwartalników, rozumiem, „Nieruchomości” i „Przegląd Prawa Międzynarodowego”, taki wybór. Natomiast zawsze prowadzenie takich kwartalników odbywało się w ramach obowiązków danych pracowników. Co najwyżej może jakieś czynności związane z redakcją były dodatkowo finansowane. Mowa o bardzo niskich środkach. Ale minister Ziobro ze swoim kierownictwem uznali, że to też może się stać dodatkowym źródłem dochodów. Mogę wspomnieć, że ówczesna pani wiceminister, pani sędzia Anna Dalkowska, pomimo że była wiceministrem odpowiedzialnym za pracę, za funkcjonowanie tych kwartaników, pobierała dodatkowe wynagrodzenie za wykonywanie czynności przewodniczącej rady programowo-naukowej – 25 tys. i wykonywanie czynności redaktora naczelnego – 72 tys.</utt>
      <utt t="interrupt" by="Poseł Jakub Rutnicki">Złodzieje!</utt>
      <utt t="norm">Czynności redaktora naczelnego w innej redakcji – kolejne 72 tys.</utt>
      <utt t="interrupt" by="Poseł Jakub Rutnicki">Tak się kradnie. Tak się kradnie. Wstyd!</utt>
      <utt t="norm">Kolejne 72 tys. Wiceminister.</utt>
      <utt t="interrupt" by="Poseł Jakub Rutnicki">Umiaru nie znacie.</utt>
      <utt t="interrupt" by="Poseł Maria Koc">Do kogo pan to mówi?</utt>
      <utt t="interrupt" by="Poseł Jakub Rutnicki">Do was, do pisiorów.</utt>
      <utt t="interrupt" by="Poseł Maria Koc">Do kogo? Do mnie pan to mówi?</utt>
      <utt t="norm">I to są przykłady.</utt>
      <utt t="interrupt" by="Poseł Maria Koc">Panie marszałku, ja sobie nie życzę. Ten pan mnie wyzywa od złodziei. Panie marszałku, niech pan zareaguje.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Szanowny panie ministrze, momencik.</utt>
      <utt t="interrupt" by="Poseł Maria Koc">Ja nikomu niczego nie ukradłam.</utt>
      <utt t="interrupt" by="Poseł Joanna Borowiak">Ja też nie.</utt>
      <utt t="interrupt" by="Poseł Maria Koc">Jak panu nie wstyd?</utt>
      <utt t="norm">Szanowna pani poseł, tak samo reaguję na złe zachowania posłów z tej strony, jak i z tej, ale zgodzi się pani, że podobne zwroty także kierujecie w tę stronę.</utt>
      <utt t="interrupt" by="Poseł Maria Koc">Ja ich nie kieruję i nie życzę sobie…</utt>
      <utt t="interrupt" by="Poseł Joanna Borowiak">Ja też nie, panie marszałku.</utt>
      <utt t="norm">W związku z tym proszę pana posła o nieużywanie takich zwrotów. Bardzo proszę, panie ministrze.</utt>
      <utt t="interrupt" by="Poseł Joanna Borowiak">Panie marszałku, niech pan poseł nie obraża kobiet.</utt>
      <utt t="norm">Panie ministrze, zmierzamy do konkluzji.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Panie marszałku, nie chcę nadużywać uprzejmości pana marszałka. Moglibyśmy te przykłady mnożyć, mówić o prawnikach, którzy obsługiwali w procesach pana ministra Ziobrę czy przedstawicieli kierownictwa, albo chociażby o prawnikach dzisiaj broniących duchownego, którzy przez lata zarobili miliony, kwoty przekraczające 1 mln zł, z pieniędzy Ministerstwa Sprawiedliwości w sprawach niekoniecznie związanych bezpośrednio z Ministerstwem Sprawiedliwości. O takim rozdawnictwie mówimy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo. Pan poseł Patryk Jaskulski.</utt>
    </speech>
    <speech speaker="Poseł Patryk Jaskulski">
      <utt t="norm">Ciężko skomentować te słowa, Wysoka Izbo. Chyba w Ministerstwie Sprawiedliwości poczuli się jak w Hollywood i z łóżka nie wychodzili za mniej niż kilka tysięcy dolarów, w tym wypadku akurat złotych. Legalnie i nielegalnie. Kradli, mieli podwójne etaty po to, żeby dbać o wizerunek ministerstwa, które – jak myślę – miało jeden z najgorszych wizerunków. Naprawdę roztrwoniliście olbrzymie pieniądze. Chciałbym jeszcze dopytać o jedną kwestię. Ile było takich osób, które miały podwójne zatrudnienie, pracowały w ministerstwie, a jednocześnie miały jakąś umowę-zlecenie albo umowę o dzieło? Czy ministerstwo planuje zrobić dokładny audyt i postarać się odzyskać te publiczne pieniądze? Myślę, że trzeba takie kroki podjąć. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo proszę, panie ministrze.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Dziękuję bardzo za to pytanie uzupełniające. Zjawisko, które dostrzegamy, raczej koncentruje się na zakresie dublowania zadań, które były powierzane osobom zatrudnionym zarówno w ramach stosunku pracy, jak i w ramach umów cywilnoprawnych. To może świadczyć o tym, że albo jedne, albo drugie umowy były zawierane dla pozoru. Stąd też te kwestie analizujemy. Powiem tak: ja nawet nie mam, i oczywiście nie możemy mieć, pretensji do jednego czy drugiego urzędnika. Wręcz przeciwnie, wszystkim tym, którzy pracują i wypełniają swoje obowiązki, należą się wyrazy najwyższego uznania. Mamy ogromne i uzasadnione pretensje do ówczesnego kierownictwa, że w ogóle stworzyło mechanizm bardzo swobodnego, kompletnie uznaniowego, bez jakichkolwiek kryteriów, zatrudniania osób tylko po to, żeby – to jest oczywiście pytanie – pobierały wynagrodzenie bez świadczenia stosunku pracy. A więc jeżeli takie przypadki, a analizujemy je, faktycznie będą miały miejsce, będziemy to oczywiście zgłaszali do właściwych organów.</utt>
      <utt t="interrupt" by="Głos z sali">Kradzież zgodna z procedurami.</utt>
      <utt t="norm">Tak samo jak przeanalizowaliśmy chociażby działalność pana Dariusza Mateckiego, który przecież w Ministerstwie Sprawiedliwości zarobił prawie ćwierć miliona złotych, prawie 250 tys. zł, będąc… Przepraszam, nie zauważyliśmy wielu dowodów na to, żeby wspierał działalność komunikacyjną samego Ministerstwa Sprawiedliwości, ale był bardzo aktywny w swojej ogólnej działalności politycznej, już nie mówiąc o jego zaangażowaniu w wyciąganie środków z Funduszu Sprawiedliwości. Dlatego też chciałbym powiedzieć, może w formie puenty, że praktyki, które były do 2023 r., są absolutnie karygodne, haniebne i nie powinny się pojawić w żadnej instytucji publicznej. Na wielokrotnie kierowane do ówczesnego kierownictwa Ministerstwa Sprawiedliwości pytania o wydatki, także w zakresie umów cywilnoprawnych, nie było żadnej odpowiedzi albo były odpowiedzi lakoniczne, nieodnoszące się do istoty. My z tą polityką całkowicie zrywamy. Transparentność i jawność wydatkowania środków publicznych muszą być absolutnym priorytetem. Zaczęliśmy od tego, że został upubliczniony rejestr umów cywilnoprawnych za lata 2019–2023, on jest dostępny na stronach internetowych ministerstwa i każdy dzisiaj może zapoznać się z tysiącami umów, które w tamtym czasie zostały zawarte, i je sobie swobodnie ocenić. Ale my chcemy iść dalej. My także będziemy publikowali wszystkie umowy, corocznie, które zostały zawarte przez ministerstwo, tak żeby nigdy nie pojawiły się wątpliwości co do jednej złotówki wydanej ze środków publicznych, tak żeby każdy obywatel miał prawo wiedzieć, jak jego pieniądze, jego podatki są wydatkowane w tym resorcie. Uważamy, że to jest dobry standard. Będziemy się go konsekwentnie trzymać i nie będziemy utajniali ani jednej złotówki wydawanej ze środków publicznych.</utt>
      <utt t="reaction">Dzwonek</utt>
      <utt t="norm">A wszystko to, co się działo w latach 2015–2023, sięgające setek milionów złotych, jeśli chodzi o niewłaściwe wydatkowanie środków publicznych, będzie i upublicznione, i rozliczone. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Szanowni państwo posłowie obecni na sali, powitajmy serdecznie przedstawicieli Polskiego Związku Emerytów, Rencistów i Inwalidów w Łańcucie, którzy przybyli na zaproszenie pana posła Kazimierza Gołojucha. Witamy bardzo serdecznie.</utt>
      <utt t="reaction">Oklaski</utt>
      <utt t="norm">Przystępujemy do kolejnego pytania, a właściwie do pytań. Zadawać je będą państwo posłowie Maria Koc i Marek Ast. Pytania będą dotyczyć bezprawnego, łamiącego Konstytucję RP, naruszającego immunitet i niezawisłość sędziowską siłowego wejścia w asyście funkcjonariuszy Policji neoprokuratorów Bodnara do siedziby Krajowej Rady Sądownictwa pod nieobecność rzecznika dyscyplinarnego sędziów sądów powszechnych i bez zgody przewodniczącej KRS. Pytanie jest skierowane do ministra sprawiedliwości, a w jego imieniu będzie odpowiadał także pan minister Arkadiusz Myrcha. Jako pierwszy pytania zada pan poseł Marek Ast.</utt>
    </speech>
    <speech speaker="Poseł Marek Ast">
      <utt t="norm">Panie marszałku, Wysoka Izbo, panie ministrze, 3 lipca doszło do zdarzenia bez precedensu w historii Polski po 1989 r. Na teren siedziby Krajowej Rady Sądownictwa siłowo, w asyście policji weszli neoprokuratorzy Adama Bodnara, gwałcąc tym samym i konstytucyjną autonomię uczelni wyższej, bo jak wiadomo, siedziba Krajowej Rady Sądownictwa znajduje się na terenie Szkoły Głównej Gospodarstwa Wiejskiego, i immunitet miejsca organu konstytucyjnego, jakim jest Krajowa Rada Sądownictwa. I nie wytrzymuje tutaj próby krytyki tłumaczenie, że było to wejście do siedziby rzeczników dyscyplinarnych sędziów sądów powszechnych, ponieważ jak wiemy, zgodnie z ustawą to Krajowa Rada Sądownictwa właśnie obsługuje rzeczników dyscyplinarnych, udziela im miejsca. Naruszono jednocześnie immunitet sędziowski, bo nie jest nikomu wiadomo nic na ten temat, żeby rzecznik dyscyplinarny sędziów sądów powszechnych Piotr Schab miał uchylony immunitet, czy też jego zastępcy Michał Lasota, Przemysław Radzik. Dodać należy, że nie było zgody rzecznika dyscyplinarnego na to wejście, również do pomieszczeń zajmowanych przez rzeczników dyscyplinarnych. Rzecz bez precedensu. Zamach na sędziowską niezawisłość. Panie ministrze, proszę wyjaśnić, w jaki sposób mogło dojść do tego zdarzenia. Kto za nie odpowiada?</utt>
      <utt t="reaction">Dzwonek</utt>
      <utt t="norm">Czy była zgoda przewodniczącej Krajowej Rady Sądownictwa na wejście na teren Krajowej Rady Sądownictwa? I czy była uprzednia zgoda rektora SGGW na wejście na teren uczelni? Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Prosimy pana ministra Arkadiusza Myrchę.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Panie marszałku, Wysoka Izbo, bardzo się cieszę, że posłowie PiS-u zainicjowali pytanie o wejście do KRS. Będzie można z dumą powiedzieć w polskim Sejmie: skończył się czas świętych krów, skończył się czas nietykalności tych, którzy…</utt>
      <utt t="interrupt" by="Poseł Maria Koc">A zaczęła się Białoruś.</utt>
      <utt t="norm">Skończył się czas, w którym osoby, które jawnie naruszają przepisy prawa, są poza zasięgiem polskiego wymiaru sprawiedliwości. Zacznijmy od pewnego kontekstu. On jest istotny, żeby opisać sytuację, która miała miejsce 3 lipca 2023 r. Wskazywano, że postępowania dyscyplinarne w Polsce w świetle orzecznictwa trybunałów międzynarodowych budzą szereg wątpliwości, zwłaszcza te postępowania, w których stawiane są zarzuty dyscyplinarne, u podłoża których była treść podejmowanych przez sędziów decyzji procesowych czy też kwestionowanie przez nich statusu sędziów powoływanych z udziałem nieprawidłowo ukształtowanej Krajowej Rady Sądownictwa. Prowadzone przez lata przez panów rzeczników dyscyplinarnych Schaba, Radzika, Lasotę, Iwańca postępowania dyscyplinarne, nie dość, że były oderwane od faktycznych podstaw, którymi powinny być inicjowane postępowania dyscyplinarne, to, co więcej, miały one wywołać w środowisku sędziowskim pewien efekt mrożenia, czyli strachu przed podejmowaniem konkretnych czynności procesowych. Mówimy tu także o kierowaniu pytań prejudycjalnych do Trybunału Sprawiedliwości Unii Europejskiej. To jest pewien kontekst. Te postępowania dyscyplinarne były krytykowane ze wszech miar, oczywiście poza środowiskiem PiS-u. Wszyscy wiedzieli, że te postępowania dyscyplinarne miały być batem na środowisko sędziowskie. I teraz żebyśmy mieli obraz sytuacji. 15 lutego 2024 r. minister sprawiedliwości prof. Adam Bodnar, działając na podstawie art. 112b § 1 ustawy o ustroju sądów powszechnych, powołał dwóch niezwykle doświadczonych – co do których nikt nie ma zarzutów, jeśli chodzi o nieskazitelność charakteru i doświadczenie – rzeczników dyscyplinarnych tzw. ad hoc: pana sędziego Grzegorza Kasickiego i pana sędziego Włodzimierza Brazewicza. Oni nie są członkami żadnych stowarzyszeń sędziowskich, mają ogromne doświadczenie w postępowaniach dyscyplinarnych. Od momentu powołania ci sędziowie dyscyplinarni ad hoc zgodnie z przepisami prawa przyjętymi, uchwalonymi przez Prawo i Sprawiedliwość powinni przejąć postępowania dyscyplinarne prowadzone przez rzeczników dyscyplinarnych panów sędziów Schaba, Iwańca, Lasotę i Radzika. Problem polegał na tym, że ta czwórka sędziów rzeczników dyscyplinarnych, wiedząc dokładnie o treści tej decyzji pana ministra Bodnara, o powołaniu tych rzeczników, konsekwentnie odmawiała przekazania dokumentów – konsekwentnie odmawiała, wiedząc, że narusza przepisy prawa. W związku z tym rzecznicy ad hoc skierowali zawiadomienie do prokuratury, podając jako podstawę przekroczenie swoich uprawnień i niedopełnienie obowiązków przez rzeczników dyscyplinarnych, którzy odmawiali przekazania im akt zgodnie z obowiązującymi przepisami. Skoro zatem ktoś nie wypełnia obowiązków, nie raz, nie dwa razy, nie incydentalnie, ale świadomie, wielokrotnie – zmusza w takich sytuacjach państwo do pewnego działania. Co powinni zrobić prokuratorzy, którzy otrzymali zawiadomienie w tej sprawie? Art. 217 § 1 Kodeksu postępowania karnego stanowi, że rzeczy mogące stanowić dowód w sprawie należy wydać na żądanie sądu lub prokuratora, a w wypadkach niecierpiących zwłoki – także na żądanie Policji lub innego uprawnionego organu. Art. 220 § 1 k.p.k. stanowi, że prokurator albo na polecenie sądu lub prokuratora Policja może dokonać w tej sprawie przeszukania. W związku z tym prokuratura wydała postanowienie o dobrowolnym przekazaniu dokumentów, a w razie czego o ich zabezpieczeniu, i z takim postanowieniem udała się do Krajowej Rady Sądownictwa. Teraz kolejne istotne okoliczności. 3 lipca w biurze rzecznika dyscyplinarnego sędziów sądów powszechnych – czyli sytuacja dotyczyła biura rzeczników dyscyplinarnych, nie Krajowej Rady Sądownictwa – byli obecni pan Przemysław Radzik i pan Michał Lasota, którzy otrzymując to postanowienie, odmówili jego odebrania, odmówili pokwitowania, wiedząc doskonale, że są zobowiązani do wydania tych dokumentów. Co więcej, stwierdzili, że oni nie mają w ogóle dostępu do tych akt – do akt spraw, w których są rzecznikami dyscyplinarnymi, które, zakładamy, przechowują w swoim biurze. Powiedzieli</utt>
      <utt t="reaction">Dzwonek</utt>
      <utt t="norm">, że oni nie mają do nich dostępu. Bardzo dziwna okoliczność. W związku z powyższym przystąpiono zgodnie z przepisami prawa do przeszukania tego pomieszczenia. W trzech szafach pancernych jednak ujawniono akta czterech spraw. Chociaż przed chwilą rzecznicy powiedzieli, że oni nie mają do nich dostępu, że oni w ogóle ich nie mają, to jednak one były. Przeszukano jeden gabinet, drugi, gabinety P9, P8. Kiedy te czynności postępowały, to pan sędzia Lasota uznał, że jednak wyda te akta, nie ma co się siłować. Jednak wydał te akta, czyli wypełnił obowiązek, co powinien zrobić już dawno temu. To jest cały kontekst sytuacji. Mamy przez lata postępowania dyscyplinarne, które miały być atakiem na środowisko sędziowskie. W lutym zgodnie z przepisami prawa zostają powołani przez ministra sprawiedliwości rzecznicy ad hoc. Zgodnie z przepisami prawa powinni oni przejąć toczące się postępowania, a wraz z nimi akta. Czwórka rzeczników odmawia wydania tych akt konsekwentnie, wielokrotnie. Jest złożone zawiadomienie do prokuratury. Prokuratura prosi o wydanie tych akt.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo, panie ministrze.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Jest odmowa wydania. Jest przyjazd na miejsce. Jest doręczone postanowienie. Uprzedzono, że może dojść do przeszukania. Jest fałszywe oświadczenie. Nagle znajdują się akta. Według PiS-u – zamach stanu. Zamach stanu? Nie, koniec świętych krów.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Panie ministrze, dziękuję bardzo. Głos teraz zabierze pani poseł Maria Koc.</utt>
    </speech>
    <speech speaker="Poseł Maria Koc">
      <utt t="norm">Mógłby być pan dobrym aktorem, ale niestety jest pan słabym ministrem, szanowny panie, dlatego że nie odpowiedział pan właściwie na żadne pytanie pana posła Marka Asta.</utt>
      <utt t="interrupt" by="Głos z sali">Pani nie słuchała.</utt>
      <utt t="norm">A pytania były proste i konkretne, bo chodziło o to, aby podał pan podstawę prawną, na mocy której prokuratorzy z Prokuratury Krajowej wtargnęli siłowo do siedziby KRS. Przypomnę, że takiego dokumentu nie okazali, nie uprzedzili o tym, że mają zamiar wtargnąć do KRS, przewodniczącej Krajowej Rady Sądownictwa. Nie mieli też zgody rektora Szkoły Głównej Handlowej, w której budynkach ta siedziba się znajduje. Mam też pytanie: Dlaczego doszło</utt>
      <utt t="reaction">Dzwonek</utt>
      <utt t="norm">do takiej sytuacji, że zostały rozprute szafy pancerne? Dlaczego nie wpuszczono na miejsce, gdzie te czynności były prowadzone, przewodniczącej KRS ani żadnego z jej zastępców? Dlaczego wyrzucono z budynku dziennikarzy, którzy chcieli dopytać o całą tę sytuację? I dlaczego użyto nieproporcjonalnej siły, bo przecież ci prokuraturzy przybyli tam w asyście kilkunastu uzbrojonych policjantów, co wywołało ogromny stres urzędników i jedna z pań urzędniczek musiała skorzystać z pomocy pogotowia, tak była zestresowana tą sytuacją? To są metody rodem z Białorusi, a nie państwa demokratycznego. Co państwo wyczyniacie?</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo.</utt>
    </speech>
    <speech speaker="Poseł Maria Koc">
      <utt t="norm">Zajmujecie siłowo kolejną instytucję państwową, która cieszy się autonomią konstytucyjną. Czy takie działanie jest godne demokratycznego państwa prawa? O to pytamy i na to prosimy odpowiedzieć, a nie chcemy, żeby pan dywagował i przedstawiał jakieś swoje oratorskie umiejętności. Prosimy o konkrety.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Panie ministrze, zapraszamy.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Dziękuję. Pani poseł, nieśmiało podziękuję za docenienie oratorskich umiejętności, natomiast nie to jest istotą tych wystąpień. Wydaje mi się, że na państwa pytanie odpowiedzi padły. Przede wszystkim całkowicie niezasadne jest włączenie w tą sprawę Krajowej Rady Sądownictwa, tzn. ta sprawa w ogóle nie dotyczy Krajowej Rady Sądownictwa. Wskazywanie tu, że powinna być jakaś zgoda, obecność pani sędzi Dagmary Pawełczyk-Woickiej, jest całkowicie nieuzasadnione. Wskazujemy wprost, że te czynności dotyczyły wyłącznie biura rzeczników dyscyplinarnych sędziów sądów powszechnych, które po prostu mieszczą się w tym samym budynku, ale te czynności w ogóle nie dotyczyły Krajowej Rady Sądownictwa, więc proszę tu świadomie bądź nieświadomie nie wprowadzać opinii publicznej w błąd. Natomiast czy do tej sytuacji musiało dojść? Oczywiście gdyby rzecznicy dyscyplinarni, panowie Schab, Radzik, Lasota i Iwaniec, wypełnili swój obowiązek prawny, wiele miesięcy temu przekazali te akta, w ogóle nie doszłoby do takiej sytuacji. Natomiast świadomie złamali obowiązujące przepisy, co więcej, przepisy, które państwo sami uchwalaliście. Mówię tu o instytucji rzeczników ad hoc i ich uprawnieniach wchodzenia, mówiąc kolokwialnie, w już toczące się postępowania. Siłą rzeczy związana jest z tym konieczność przekazania akt sprawy. Odmawiali, nie wiedząc dlaczego tak de facto. Nie wyobrażam sobie, że osoba, która pełni urząd sędziego z rzecznikiem dyscyplinarnym, w momencie kiedy otrzymuje wydane zgodnie z prawem postanowienie ministra sprawiedliwości o ustanowienie rzecznika, ten prosi o akta sprawy, a sędzia odmawia. Jak oni orzekają w sądach, jeśli w ich sprawach, które prowadzą, jakaś inna instytucja występuje o akta sprawy, to oni odmawiają? To jest kuriozum. Czy do tej sytuacji musiało dojść? Nie, nie musiało dojść, ale to jest kwestia zachowania tej czwórki rzeczników. Kiedy prokurator… I wcale nie było – kolejna kwestia, którą trzeba sprostować – żadnego siłowego wdarcia do budynku, tzn. nikt nie wyłamał…</utt>
      <utt t="interrupt" by="Poseł Marek Ast">Wejście z policją nie jest siłowe?</utt>
      <utt t="norm">…nikt siłowo nie otwierał tych drzwi. Weszli do budynku, wręczyli to postanowienie. Dlaczego obecni tam sędziowie, w momencie kiedy otrzymali takie postanowienie, nie wydali akt? Co więcej, powiedzieli, że oni ich nie mają, a jak się okazało, je mieli. To kto jest winny: ten, co nie przestrzega prawa i oszukuje, czy ten, co prawo realizuje? Gdyby w momencie…</utt>
      <utt t="interrupt" by="Poseł Marek Ast">To jest istotne, że z immunitetu…</utt>
      <utt t="norm">To nie ma nic wspólnego z immunitetem, nic. Wydanie dokumentów nie dotyczy, po pierwsze, niezawisłości sędziowskiej… Ludzie, niezawisłość dotyczy orzekania na sali, a nie pracy jako rzecznik dyscyplinarny. Nie mylcie w ogóle kompletnie tych pojęć. Po drugie, nie trzeba uchylać sędziemu immunitetu, żeby on wydał akta sprawy jako rzecznik. Co wy gadacie?</utt>
      <utt t="interrupt" by="Poseł Marek Ast">Mamy orzeczenia sądu.</utt>
      <utt t="norm">Teraz, kiedy wielokrotnie doszło do złamania przez nich prawa, został dopiero skierowany</utt>
      <utt t="reaction">Dzwonek</utt>
      <utt t="norm">do Sądu Najwyższego wniosek o wydanie uchwały o uchyleniu immunitetu właśnie w związku z popełnieniem przestępstwa – niewydania tych akt i ukrywania dowodów.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">I to jest dopiero materiał do sprawdzenia. Natomiast świadomie łamali prawo. Koniec świętych krów.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo, panie ministrze. Te brawa niech towarzyszą także powitaniu seniorów z Polskiego Związku Emerytów, Rencistów i Inwalidów z Gniezna</utt>
      <utt t="reaction">Oklaski</utt>
      <utt t="norm">, którzy przybyli na zaproszenie pana posła Tadeusza Tomaszewskiego. Pan poseł Tomasz Kostuś będzie zadawał pytania w sprawie niecelowego i niegospodarnego wydatkowania kilkudziesięciu milionów złotych na promocję programu „Rodzina 800+” w 2023 r. przez rząd Prawa i Sprawiedliwości. Pytanie skierowane jest do ministra rodziny, pracy i polityki społecznej, a w jego imieniu odpowiadać będzie obecna już na sali sekretarz stanu w Ministerstwie Rodziny, Pracy i Polityki Społecznej pani minister Aleksandra Gajewska.</utt>
    </speech>
    <speech speaker="Poseł Tomasz Kostuś">
      <utt t="norm">Szanowny panie marszałku, szanowna pani minister, Wysoka Izbo, analiza Najwyższej Izby Kontroli wykonania budżetu państwa za rok 2023 ujawniła, wykazała niecelowe i niegospodarne wydatki na działania promocyjno-reklamowe w kancelarii premiera, ale również w ośmiu resortach na łączną kwotę ponad 40 mln zł. Poważne zastrzeżenia Najwyższej Izby Kontroli budzi zwłaszcza wydatkowanie przez Ministerstwo Rodziny, Pracy i Polityki Społecznej ponad 20 mln zł na promocję programów „Maluch+”, „Rząd blisko rodzin” oraz przede wszystkim programu 800+. W przypadku tego ostatniego było to prawie 13 mln zł, z czego 8,5 mln przeznaczono na – uwaga – pikniki. Powtarzam: pikniki. Odbywały się one jeszcze przed ukończeniem prac legislacyjnych nad projektem, oczywiście z licznym udziałem prominentnych polityków Prawa i Sprawiedliwości kandydujących jednocześnie w wyborach parlamentarnych. W ocenie Sądu Okręgowego w Warszawie imprezy te nosiły znamiona spotkań partyjnych. Powtarzam: spotkań partyjnych. Te 13 mln wydatkowano, mimo że z oceny skutków regulacji wynikało, że nowa ustawa nie będzie nakładać na administrację dodatkowych obowiązków informacyjnych, zaś sama kwota świadczenia miała wzrosnąć automatycznie. Dwa pytania, panie marszałku, pani minister. Mówimy o kwotach niebagatelnych i o szczególnym czasie, o czasie kampanii wyborczej. Skoro ustawa nie nakładała na rząd dodatkowych obowiązków informacyjnych, to kto i kiedy wydał decyzję o podjęciu takich działań? To jest pierwsze pytanie. Dla zobrazowania skali nadużyć: Czy orientacyjny koszt wysłania do wszystkich uprawnionych do świadczenia rodzin drogą mailową</utt>
      <utt t="reaction">Dzwonek</utt>
      <utt t="norm">, a tam, gdzie to konieczne – drogą pocztową, syntetycznej informacji o nowelizacji projektu 800+ byłby niższy od kwot wydanych na działania promocyjno-reklamowe projektu? Jeśli tak, to o ile? Bardzo proszę o udzielenie odpowiedzi.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pani poseł i minister Aleksandra Gajewska.</utt>
    </speech>
    <speech speaker="Sekretarz Stanu w Ministerstwie Rodziny, Pracy i Polityki Społecznej Aleksandra Gajewska">
      <utt t="norm">Dziękuję. Panie marszałku, Wysoka Izbo, sprawa pikników 800+ to jest taki wymowny przykład mechanizmów funkcjonowania państwa przez ostatnie 8 lat. Obnażaliśmy te cyniczne mechanizmy poprzez kontrole poselskie, które wykonywaliśmy z panem ministrem Kierwińskim i panem ministrem Marchewką. Waloryzacja świadczenia z 500 zł na 800 zł następowała z urzędu, do tego nie trzeba było wykonać żadnej czynności formalnej, a więc jak przyznaje Najwyższa Izba Kontroli, nie było potrzeby promowania tego faktu. W konsekwencji wydatki poniesione na akcję informacyjną zostały ocenione jako niecelowe i niegospodarne. Choć decyzja o rozpoczęciu organizacji pikników została przekazana jedynie ustnie pracownikom wybranych komórek organizacyjnych ministerstwa przez ówczesnych przedstawicieli kierownictwa, bez żadnej odpowiedniej dokumentacji, Ministerstwo Rodziny i Polityki Społecznej w dniu 25 maja 2023 r. wystąpiło formalnie z wnioskiem o przyznanie środków z rezerwy ogólnej budżetu państwa na działania informacyjne dotyczące świadczenia 800+. W pierwotnej wersji wniosek składał się – uwaga, szanowni państwo – z jednego zdania. Kiedy ówczesny szef KPRM Marek Kuchciński otrzymał to pismo, cofnął je i poprosił o uzupełnienie wniosku. Oczywiście zostało to uczynione. Jednocześnie argumentowano, że nie można było wcześniej zaplanować tej kampanii, bo nie można było przewidzieć decyzji o zmianie wysokości świadczenia. KPRM wraz z Ministerstwem Finansów mimo oczywistych wątpliwości podjęły decyzję o uruchomieniu środków i 20 czerwca 2023 r. została przyznana dotacja w maksymalnej możliwej wysokości. Według wyliczeń Ministerstwa Rodziny, Pracy i Polityki Społecznej wydatki na organizację wszystkich pikników 800+ opiewały na kwotę ponad 8,5 mln zł. Na samą promocję pikników wydano 1,4 mln zł. Warto dodać, że na promocję waloryzowanego świadczenia przez firmę Sigma Bis, czyli domu mediowego zależnego od Orlenu Daniela Obajtka, wydano kwotę 697 469 zł, a urzędy wojewódzkie koordynujące przedsięwzięcie w terenie i udostępniające autobusy, które zostały oklejone na ten cel, otrzymały blisko 160 tys. zł. Same gadżety kosztowały 292 338 zł. Szanowni państwo, do organizacji partyjnych pikników 800+ zaangażowano tak naprawdę cały aparat państwowy: KPRM, ministerstwa, urzędy wojewódzkie, ZUS, samorządowców, pracowników służby cywilnej, domy mediowe należące do spółek Skarbu Państwa. Rząd wykorzystał środki z rezerwy budżetowej, które powinny być przeznaczone na nieprzewidziane wydatki, na sytuacje losowe, a zostały wykorzystane do organizacji wydarzeń, które można uznać za prowadzenie zakamuflowanej kampanii wyborczej, również zebranych tutaj polityków Zjednoczonej Prawicy. Same atrakcje: wiatraczki, wata cukrowa, malowanie twarzy dla dzieci to nic niewłaściwego.</utt>
      <utt t="reaction">Wypowiedź poza mikrofonem</utt>
      <utt t="norm">Szanowna pani, nic niewłaściwego.</utt>
      <utt t="interrupt" by="Głos z sali">Wszyscy byli zaproszeni.</utt>
      <utt t="norm">Jednak użycie na to wszystko środków publicznych w trakcie kampanii wyborczej budzi wątpliwości, nie tylko nasze, co do rzeczywistego ich przeznaczenia i zgodności z zasadami gospodarności, co stwierdza Najwyższa Izba Kontroli i za co będą państwo pociągnięci do odpowiedzialności. Szanowni państwo, jeżeli chodzi o ustalenie kosztu wysyłki informacji o zmianie wysokości świadczenia do wszystkich uprawnionych rodzin, to w zależności od szczegółowych warunków umowy ramowej Zakładu Ubezpieczeń Społecznych z Pocztą Polską można próbować wyliczać, ile mogło to kosztować. Jako przykład można podać maj 2023 r., kiedy to ZUS wysłał listy do ponad 8,5 mln emerytów i rencistów. Według Najwyższej Izy Kontroli kosztowało to niecałe 380 tys. zł. Na dzień 26 czerwca tego roku złożono ok. 4,5 mln wniosków o świadczenie 800+. To obejmuje ok. 7 mln dzieci. Wysłanie listów do ok. 4,5 mln gospodarstw domowych mogłoby kosztować, powiedzmy, 200 tys. zł, zakładając, że znaczną część tych listów oczywiście można by było dostarczyć również elektronicznie. Poprzedni rząd wydał na ten cel i na promocję kwoty, którą waloryzowano w sposób automatyczny – nie trzeba było wykonać żadnej czynności, żadnego wniosku nie trzeba było złożyć, żeby ta kwota została zwiększona – wydaliście państwo, żeby promować siebie i swoich polityków w terenie, 10 mln zł poprzez media</utt>
      <utt t="reaction">Dzwonek</utt>
      <utt t="norm">, media społecznościowe, prasę, pikniki w terenie. Kosztowało to 50 razy więcej niż potencjalna wysyłka, którą można było zorganizować bezpośrednio do odbiorców tego świadczenia. Najwyższa Izba Kontroli uznaje to za niegospodarność i niecelowe wydatkowanie środków publicznych, i możliwe sponsorowanie kampanii wyborczej przez państwa.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Ponownie zapraszam na mównicę pana posła Tomasza Kostusia.</utt>
    </speech>
    <speech speaker="Poseł Tomasz Kostuś">
      <utt t="norm">Panie marszałku, chciałbym serdecznie podziękować pani minister za wyczerpującą odpowiedź, niemniej jednak chciałbym dopytać o jedną bardzo ważną kwestię. Przypomnijmy: wydatki na działania promocyjno-reklamowe w resorcie rodziny wzrosły w roku wyborczym 2023 o 450% w stosunku do tych z roku poprzedniego. Najwyższa Izba Kontroli uznaje je za niegospodarne i niecelowe. Z tego 8,5 mln zł wydano na wydarzenia noszące w ocenie niezawisłego sądu znamiona spotkań partyjnych, powtarzam: partyjnych. Mówimy tu o kwotach pochodzących z budżetu państwa, a nie z subwencji partyjnej. W związku z tym tu pytanie: Czy w ocenie pani minister takie nadużycie nie powinno prowadzić do utraty tej subwencji przez partię mieniącą się Prawem i Sprawiedliwością? Proszę o odpowiedź. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Ponownie zapraszam na mównicę panią minister Aleksandrę Gajewską.</utt>
    </speech>
    <speech speaker="Sekretarz Stanu w Ministerstwie Rodziny, Pracy i Polityki Społecznej Aleksandra Gajewska">
      <utt t="norm">Szanowny panie marszałku, Wysoka Izbo, oczywiście ja nie mam wątpliwości, co wynikało również z prowadzonych przeze mnie działań kontrolnych w ministerstwie, że sprawa ta powinna zostać zweryfikowana i oceniona przez uprawniony podmiot, czyli przez Państwową Komisję Wyborczą. A podstawą takiego działania jest przede wszystkim negatywna ocena NIK-u z kontroli budżetowej Ministerstwa Rodziny, Pracy i Polityki Społecznej za rok 2023 w części dotyczącej organizacji tzw. pikników promujących program 800+. W wystąpieniu pokontrolnym NIK precyzyjnie opisano sposób organizacji wydarzeń w sposób niebudzący wątpliwości, wykazując niecelowość, niegospodarność tego rodzaju działań, jednocześnie wykazując, iż tego typu spotkania miały charakter spotkań partyjnych. W związku z powyższym w mojej opinii spełnione zostały przesłanki odrzucenia sprawozdania wymienione w art. 38a pkt 2 ustawy z dnia 27 czerwca 1997 r. o partiach politycznych. Ministerstwo Rodziny, Pracy i Polityki Społecznej złoży właściwe dokumenty do PKW, żeby zawnioskować, by takie działania zostały przeprowadzone. Co więcej, w maju bieżącego…</utt>
      <utt t="interrupt" by="Głos z sali">…bo organizacje nie…</utt>
      <utt t="norm">Wie pani co, nie zakrzyczy pani rzeczywistości, że wykorzystaliście publiczne środki, żeby prowadzić kampanię wyborczą.</utt>
      <utt t="interrupt" by="Głos z sali">Pani minister, zapraszaliśmy was na te pikniki.</utt>
      <utt t="norm">Do tego w maju br. warszawski sąd okręgowy potwierdził, że pikniki 800+ nosiły znamiona przyjęć partyjnych.</utt>
      <utt t="interrupt" by="Głosy z sali">Ha, ha, ha!</utt>
      <utt t="norm">Dane, którymi dysponuje – tak – Ministerstwo Rodziny, Pracy i Polityki Społecznej, budzą poważne wątpliwości co do celowości organizacji pikników. W całej Polsce odbyło się niemal 100 takich wydarzeń z wyraźną koncentracją w niektórych regionach. Najwięcej pikników zorganizowano w Małopolsce – 10. Szczególną uwagę zwraca okręg wyborczy nr 36, szanowni państwo, z którego kandydowała – kto? – pani minister Marlena Maląg.</utt>
      <utt t="interrupt" by="Głos z sali">Przypadek? Nie sądzę.</utt>
      <utt t="norm">Tam odbyły się trzy pikniki, w tym najdroższy w skali kraju, w Krotoszynie, opiewający na 160 tys. zł.</utt>
      <utt t="reaction">Oklaski</utt>
      <utt t="interrupt" by="Głos z sali">Drodzy samorządowcy, zapraszamy…</utt>
      <utt t="norm">Co więcej, piknik „Rodzina 800+” w Golinie, również w okręgu wyborczym pani Marleny Maląg, został połączony z odpustem religijnym, co także może budzić pewne wątpliwości co do charakteru tego wydarzenia.</utt>
      <utt t="interrupt" by="Głos z sali">I ten dyplom z Collegium Humanum, pani minister.</utt>
      <utt t="norm">Szanowni państwo, prawie 1,5 mln zł wydano na promocję w mediach. Oprócz mediów o zasięgu ogólnopolskim artykuły sponsorowane pojawiły się również w mediach lokalnych. I tu znowu państwa zaskoczę – 15 tygodników tego typu, aż 11 drukowanych wyłącznie w okręgu pani minister Marleny Maląg.</utt>
      <utt t="reaction">Dzwonek</utt>
      <utt t="interrupt" by="Głos z sali">W Małopolsce.</utt>
      <utt t="interrupt" by="Głos z sali">Ale pani minister z Wielkopolski, a nie Małopolski.</utt>
      <utt t="norm">Na każdym wydarzeniu pojawiali się państwa wojewodowie, posłowie, ministrowie, wiceministrowie, samorządowcy związani z obozem Zjednoczonej Prawicy. Większość z nich startowała w nadchodzących wyborach parlamentarnych. 10 mln zł z rezerwy ogólnej, które powinno być wykorzystywane tylko i wyłącznie w wypadku awaryjnej sytuacji spowodowanej zdarzeniami losowymi, zostało przeznaczone na promocję polityków jednej partii na kilka miesięcy przed wyborami. Tak wedle tych państwa wygląda prawo i sprawiedliwość, i za to zostaną państwo rozliczeni.</utt>
      <utt t="reaction">Oklaski</utt>
      <utt t="interrupt" by="Głos z sali">Ale czemu nie przychodziliście?</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję za wystąpienie, pani minister. Kolejne pytanie dotyczy zapowiadanych i realizowanych zwolnień pracowników w działających w Polsce firmach produkujących, a także w PKP Cargo, Poczcie Polskiej, Grupie Azoty i kopalni Bobrek. Kierowane jest ono do prezesa Rady Ministrów. Odpowiadać będą pani minister Aleksandra Gajewska lub pan minister Jacek Bartmiński – obydwoje obecni na sali – a pytanie będą zadawały pani marszałek Elżbieta Witek i pani poseł Joanna Borowiak.</utt>
    </speech>
    <speech speaker="Poseł Elżbieta Witek">
      <utt t="norm">Dziękuję. Panie marszałku, Wysoka Izbo, państwo ministrowie, panie marszałku, nie wiem, czy państwo ministrowie będą potrafili odpowiedzieć na moje pytanie, ponieważ wydarzyła się rzecz niespotykana do tej pory, mianowicie tytuł mojego pytania został zupełnie zmieniony. Nie wiem dlaczego. Prosiłabym, żeby po zakończeniu pan marszałek zechciał to wyjaśnić. Bo sens tego pytania był na tyle precyzyjny, że być może państwo ministrowie nie będą potrafili na nie odpowiedzieć. Proszę państwa, dociera do nas każdego dnia coraz więcej niepokojących informacji o planowanych albo przeprowadzanych już zwolnieniach grupowych. One obejmują po kilkaset osób. Dowiadujemy się, że firmy zagraniczne likwidują swoje zakłady pracy w Polsce. Po tym okazuje się, że nie likwidują, tylko przenoszą je poza granice naszego kraju, często poza Europę. Od roku 2015 bezrobocie w Polsce systematycznie spadało. Mimo pandemii, mimo wojny na Ukrainie i mimo kryzysu gospodarczego to bezrobocie było jednym z najniższych w Unii Europejskiej, a inwestorzy, szczególnie inwestorzy zagraniczni, postrzegali Polskę jako kraj bezpieczny do inwestowania. Ta sytuacja przechodzi dzisiaj już niestety do przeszłości. Zwolnienia grupowe, z którymi mamy do czynienia, szczególnie w mniejszych miastach, dla których ten zakład jest jedynym źródłem utrzymania, to sytuacja bardzo trudna. Taka rzecz dotyczy m.in. Kłodzka, czyli miasta na Dolnym Śląsku, gdzie firma ABB likwiduje swój zakład. Tam 600 osób będzie do zwolnienia, czyli mamy do czynienia ze zwolnieniem grupowym. Wiemy, że zarówno związki zawodowe, jak i samorząd podejmują jakieś działania, żeby ci pracownicy otrzymali jakąś rekompensatę, ale żadna z tych rekompensat nie zrekompensuje utraty pracy. Bo czym jest praca dla człowieka? Myślę, że nikomu na tej sali nie trzeba tego tłumaczyć. Poza tym wiemy, że nie wszyscy pracownicy są w stanie się przekwalifikować. Pamiętamy lata 90. i dwutysięczne</utt>
      <utt t="reaction">Dzwonek</utt>
      <utt t="norm">, kiedy bezrobocie w niektórych powiatach sięgało nawet ponad 20%. Wiemy, że bezrobotni byli kierowani na piąte, szóste warsztaty o tym, jak się przekwalifikować, ale nadal nie znajdowali pracy. Bieda dotykała polskich rodzin, wielu milionów polskich rodzin, a ta bieda, pamiętacie państwo, miała twarz dziecka, o którą tak bardzo wszyscy zabiegamy, żeby jednak była szczęśliwa. Takie zwolnienia jak w zakładzie ABB w Kłodzku to nie jedyny zakład na Dolnym Śląsku i w całym kraju. Stąd moje pytania. Czy państwo w ministerstwie macie informacje, jaka jest skala planowanych zwolnień grupowych nie tylko na Dolnym Śląsku, ale także na terenie całego kraju? Jakie to są firmy? Po drugie, czy rząd ma strategię przeciwdziałania narastającemu bezrobociu w naszym kraju? Jakie są prawdziwe powody zamykania zagranicznych firm w Polsce? Odnoszę się do firmy ABB, o którą chciałam zapytać. Ilu pracowników tej firmy jest w okresie ochronnym i co z tymi pracownikami? Ile miejsc pracy dla zwalnianych z ABB jest przygotowanych w innych zakładach czy firmach – w jakich, w których miejscowościach? Na koniec: Jaki wskaźnik bezrobocia wystąpi w powiecie kłodzkim w wyniku zwolnień grupowych w firmie ABB? Dziękuję za przedłużenie czasu, ale to było związane z wyjaśnieniem mojego pytania i treści. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Zapraszam panią minister. A dla informacji pani marszałek: wyjaśniamy to nieporozumienie.</utt>
    </speech>
    <speech speaker="Sekretarz Stanu w Ministerstwie Rodziny, Pracy i Polityki Społecznej Aleksandra Gajewska">
      <utt t="norm">Szanowny panie marszałku, Wysoka Izbo, pojawiające się w przestrzeni medialnej informacje o zapowiedziach zwolnień grupowych są efektem decyzji, zaniechań poprzedniej ekipy rządzącej.</utt>
      <utt t="reaction">Wesołość na sali</utt>
      <utt t="interrupt" by="Głos z sali">Pani chyba nie zrozumiała pytania.</utt>
      <utt t="norm">Nieuzasadnione jest obwinianie koalicji 15 października o fakt zwolnień w przedsiębiorstwach w sytuacji, gdy kluczowe decyzje, które skutkują obecnie likwidacją miejsc pracy, zapadały rok czy 2 lata temu podczas rządów Zjednoczonej Prawicy. Przypomnę, że zgodnie z art. 70 ustawy z 20 kwietnia 2004 r. o promocji zatrudnienia i instytucjach rynku pracy pracodawca zamierzający zwolnić co najmniej 50 pracowników w okresie 3 miesięcy jest zobowiązany zgłosić zamiary dokonania zwolnień do właściwego powiatowego urzędu pracy i uzgodnić z tym urzędem formy pomocy dla zwalnianych pracowników. Dlatego jesteśmy w stanie mówić z państwem o tych planowanych działaniach na 3 miesiące przed, ale o niektórych planowanych działaniach wiemy z wyprzedzeniem. Dlatego postaram się omówić to na tyle, na ile jestem w stanie, zgodnie z przekazaną mi treścią pytania. Za rządów PiS tylko łącznie w całym 2023 r. pracodawcy zgłosili zamiar zwolnienia grupowo 30 600 pracowników, a zwolnili grupowo 17 200 pracowników. W ciągu 12 miesięcy 2022 r. pracodawcy zapowiedzieli zwolnienia 21 tys. pracowników, zwolnili 18 400 pracowników.</utt>
      <utt t="interrupt" by="Głos z sali">Pani minister, 2024 r.</utt>
      <utt t="interrupt" by="Głos z sali">Nie na temat.</utt>
      <utt t="norm">Tym samym skala zgłoszeń w 2023 r. była o 46% wyższa niż rok wcześniej. Według danych MRPiPS między 1 stycznia a 11 lipca 2024 r. zgłoszono ogółem 20 100 zwolnień, natomiast realnie zwolniono 11 700 osób. Zapowiedzi zwolnień grupowych to często proces złożony, obejmujący miesiące, czasem nawet lata. To oznacza, że w bieżącym roku realizowane będą zwolnienia zgłoszone w latach wcześniejszych, tak jak powiedziałam na początku swojej wypowiedzi. Dodam, że dla porównania np. w okresie między 1 stycznia 2021 r. a 31 lipca 2021 r., czyli za rządów PiS, liczba ta była większa – 22 300. W pytaniu padają nazwy konkretnych firm. Strategiczne decyzje o zwolnieniach w tych firmach zapadały również dużo wcześniej. Tak jest np. ze spółką PKP Cargo SA. Zdaniem zarządu kłopoty tego giganta to efekt złego zarządzania w ostatnich latach. Pomimo utraty rynku i kontraktów oraz spadających realnych przychodów rosły koszty i wynagrodzenia, inwestowano i wydawano pieniądze, których spółka po prostu już nie miała. Na domiar złego, w 2022 r. zapadła decyzja polityczna o realizacji rządowego zlecenia na transport węgla. Znowu przypomnę, że rządziła wtedy Zjednoczona Prawica. Chodziło o to, by to na PKP Cargo spoczywał ciężar przewiezienia węgla, który przypływał wtedy do portów. Aby sprostać temu zadaniu, spółka zrezygnowała z dochodów z kontraktów z innymi zleceniodawcami. Konsekwencją były decyzje o cięciu kosztów, a ich gros to pensje pracowników. Dlatego szefowie firmy niestety uznali, że niezbędne będą zwolnienia.</utt>
      <utt t="interrupt" by="Głos z sali">Pisze się: gros, ale czyta się: gro.</utt>
      <utt t="norm">I powiedziałam: gro. Powiedziałam: gro, szanowna pani. Sytuacja ekonomiczno-finansowa PKP Cargo SA wymusiła na obecnym zarządzie podjęcie działań mających na celu minimalizację kosztów operacyjnych we wszystkich obszarach działalności w celu utrzymania działalności spółki. Główna przyczyna dramatycznej kondycji PKP Cargo to złe zarządzanie w ostatnich latach. Pomimo utraty rynku i kontraktów oraz spadających realnych przychodów koszty wynagrodzeń rosły, inwestowano i wydawano pieniądze. Spółka ich nie miała. Po 2021 r. koszty rosły dynamicznie. To blisko 5,15 mld zł w zeszłym roku. Zobowiązania spółki wzrosły z 2,2 mld zł w dniu debiutu do prawie 5,2 mld zł obecnie. Z treści oficjalnych komunikatów medialnych, raportów bieżących oraz z wypowiedzi kierownictwa PKP Cargo wynika, że wszelkie decyzje oraz podjęte działania w obszarze działań naprawczych mają na celu restrukturyzację kosztów działalności spółki. Były one konsultowane z partnerami społecznymi i niejednokrotnie uwzględniały ich postulaty. Odnosząc się do bieżącej sytuacji w kopalni Bobrek związanej z zakończeniem produkcji do końca 2025 r., uprzejmie państwa informuje, że w dniu 27 czerwca br. powołana przez prezesa Wyższego Urzędu Górniczego komisja do spraw zagrożeń naturalnych wydała negatywną opinię dotyczącą możliwości bezpiecznego prowadzenia robót górniczych w rejonie Bobrek- Miechowice 1. Skutkuje to znacznym ograniczeniem zasobów możliwych do wydobycia i koniecznością zakończenia procesu produkcji do końca 2025 r. Wobec negatywnej opinii komisji od stycznia 2026 r. koniecznie będzie rozpoczęcie działań likwidacyjnych. Spółka planuje przeprowadzić likwidację kopalni Bobrek w okresie 4 lat własnymi siłami, z wykorzystaniem własnej załogi. Proces likwidacji przygotowany został w oparciu o zapisy zawarte w umowie społecznej, która została podpisana 28 maja 2021 r. W całym okresie likwidacji spółka planuje kilkukrotnie uruchamiać pakiety górniczych osłon socjalnych, urlopy górnicze, urlopy dla pracowników zakładu przeróbki mechanicznej węgla, jednorazowe odprawy pieniężne oraz alokacje do spółek węglowych dających gwarancję kontynuacji zatrudnienia.</utt>
      <utt t="reaction">Dzwonek</utt>
      <utt t="norm">Na dzień 30 czerwca 2024 r. stan zatrudnienia w spółce Węglokoks Kraj SA wynosi 1839 pracowników. Zgodnie ze wstępnymi założeniami szacuje się, że z górniczych osłon socjalnych w latach 2026–2029 będzie mogło skorzystać łącznie ok. 800 pracowników, a po zastosowaniu założonej liczby górniczych osłon socjalnych do alokacji pozostanie ok. 950 pracowników. Ministerstwo Przemysłu zadeklarowało pomoc, wsparcie dotyczące planowanych działań restrukturyzacyjnych, jednak szczegółowe rozwiązania, o których mowa powyżej, wymagają zmian legislacyjnych m.in. w ustawie o funkcjonowaniu górnictwa węgla kamiennego. Ze względu na trwające obecnie prace dotyczące przygotowania nowego planu operacyjnego oraz planu likwidacji kopalni przedstawione liczby są oczywiście liczbami szacunkowymi. Podkreślamy, że działania te będą prowadzone w spokoju, z zachowaniem bezpieczeństwa dalszego bytu pracowników. Będą one na bieżąco konsultowane ze stroną społeczną. Będą prowadzone we współpracy z Ministerstwem Przemysłu.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy.</utt>
    </speech>
    <speech speaker="Sekretarz Stanu w Ministerstwie Rodziny, Pracy i Polityki Społecznej Aleksandra Gajewska">
      <utt t="norm">Szanowni państwo, nie ma podstaw do tego, żeby zwolnienia w zakładach pracy przypisywać, tak jak powiedziałam, rządom koalicji 15 października. Polska jest krajem o jednym z najniższych wskaźników bezrobocia w Unii Europejskiej. Bezrobocie jest najniższe od 1990 r., a szacowana przez ministerstwo stopa bezrobocia wyniosła na koniec czerwca 4,9%. Według danych unijnego Eurostatu bezrobocie w Polsce utrzymuje się na poziomie 3% wobec 6% w Unii Europejskiej. Dziękuję.</utt>
      <utt t="interrupt" by="Głos z sali">Najniższe od 30 lat.</utt>
      <utt t="interrupt" by="Głos z sali">Tak jest, to wasza zasługa.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo, pani minister. Chciałem wyjaśnić, pani marszałek, tę nieścisłość. Otóż wynika to tylko z faktu… Czy mogę coś powiedzieć, panie pośle? Czy mogę coś powiedzieć? Wynika to z faktu, że nie wszystkie znaki mieszczą się w bazie, ale pani minister otrzymała pełną treść pytania, które sformułowała pani marszałek. Pani minister otrzymała pełną treść pytania zgodnie z intencją. Miały miejsce konsultacje Klubu Parlamentarnego Prawo i Sprawiedliwość z Kancelarią Sejmu dotyczące tej kwestii.</utt>
      <utt t="interrupt" by="Poseł Elżbieta Witek">Nie było odpowiedzi na pytanie.</utt>
      <utt t="norm">Rozumiem to, nie wnikam w odpowiedź. Mówię tylko, że treść pytania, które pani marszałek sformułowała, w całości trafiła do pani minister. Dziękuję bardzo.</utt>
      <utt t="interrupt" by="Głos z sali">To ewidentne niezrozumienie…</utt>
      <utt t="norm">Następne pytanie zada pani poseł Joanna Borowiak.</utt>
    </speech>
    <speech speaker="Poseł Joanna Borowiak">
      <utt t="norm">Bardzo dziękuję. Panie marszałku, Wysoki Sejmie, muszę powiedzieć, że ubolewam nad odpowiedzią, której udzieliła pani minister Gajewska. Pani minister odpowiedziała kompletnie nie na temat.</utt>
      <utt t="interrupt" by="Głos z sali">Jak zawsze.</utt>
      <utt t="norm">Ktoś najwyraźniej przygotował odpowiedź na pytanie sformułowane inaczej niż to, które zostało wysłane z klubu. To lekceważenie w stosunku do posłów. Pani minister, ubolewam również nad lekceważeniem wobec zwalnianych pracowników. Co czują ci zwalniani grupowo, masowo ludzie, oglądając dzisiaj posiedzenie Sejmu? Co będą czuli, oglądając pani odpowiedź? To jest po prostu żenujące i, pani minister, naprawdę niepoważne. To było nie na temat. Klimat inwestycyjny jest niezwykle istotny nie tylko w przypadku tworzenia nowych miejsc pracy i powstawania zakładów czy firm. Jest również niezwykle istotny dla ich funkcjonowania. Klimat inwestycyjny bardzo negatywnie zmienił się za rządów koalicji 13 grudnia, czego dowodem</utt>
      <utt t="reaction">Dzwonek</utt>
      <utt t="norm">są masowe, grupowe zwolnienia w Brzeskiej Strefie Gospodarczej pod Włocławkiem. Firma Lear Corporation zwalnia blisko 1 tys. pracowników. Zwolnienia to nie tylko dramaty indywidualnych pracowników, ale także ogromne dramaty całych rodzin.</utt>
      <utt t="reaction">Przewodnictwo w obradach obejmuje wicemarszałek Sejmu Monika Wielichowska</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Joanna Borowiak">
      <utt t="norm">Moje pytanie, pani marszałek, jest następujące: Czy w związku ze zwolnieniami w Lear Corporation, a także mnożącymi się zwolnieniami grupowymi w Polsce rząd podjął jakieś działania, aby do nich nie doszło? Jeśli tak, to jakie? Jak zmieni się wskaźnik bezrobocia w powiecie włocławskim i mieście Włocławek? To jest jeden z większych zakładów, zatrudnia również włocławian.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Joanna Borowiak">
      <utt t="norm">Mam ostatnie pytanie: Ile miejsc pracy przygotowano dla zwalnianych pracowników? Dziękuję bardzo.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Proszę o udzielenie odpowiedzi panią minister Aleksandrę Gajewską, sekretarz stanu w Ministerstwie Rodziny, Pracy i Polityki Społecznej.</utt>
    </speech>
    <speech speaker="Sekretarz Stanu w Ministerstwie Rodziny, Pracy i Polityki Społecznej Aleksandra Gajewska">
      <utt t="norm">Szanowna pani marszałkini, szanowni państwo, posłowie, posłanki, odpowiadam na takie pytania, jakie zostały mi przekazane przez marszałka.</utt>
      <utt t="interrupt" by="Poseł Joanna Borowiak">A no właśnie, coś jest na rzeczy.</utt>
      <utt t="norm">A zostały mi przekazane w takiej, a nie innej formie.</utt>
      <utt t="interrupt" by="Głos z sali">Czyli ktoś tu kłamie.</utt>
      <utt t="norm">Natomiast mogę państwu uzupełnić, że wymieniana przez państwa, przez posłanki i posłów firma ABB Industrial Solutions, o której mówiła pani marszałek, specjalizująca się w produkcji urządzeń elektrycznych, zgłosiła zamiar zwolnień we wrześniu 2023 r., również jeszcze w trakcie rządów Prawa i Sprawiedliwości. Zgodnie z informacją przekazaną pracownikom decyzja ta została podjęta pod koniec 2022 r.</utt>
      <utt t="interrupt" by="Poseł Joanna Borowiak">To w Internecie można znaleźć, pani minister.</utt>
      <utt t="norm">Firma Lear Corporation zapowiadała zwolnienia grupowe już od 2020 r.</utt>
      <utt t="interrupt" by="Poseł Joanna Borowiak">Nieprawda, ta firma nie pracuje.</utt>
      <utt t="norm">Do lutego 2022 r. zgłosiła zamiar zwolnienia 1,8 tys. osób w zakładach na terenie powiatów jarosławskiego i mieleckiego.</utt>
      <utt t="interrupt" by="Poseł Joanna Borowiak">Powiat włocławski, pani minister, nie jarosławski.</utt>
      <utt t="norm">Z liczby tej zwolniła 900 pracowników. To są fakty: zwolniła 900 osób. W czerwcu br. doszły do tego zapowiedzi zwolnień w oddziale pod Włocławkiem i Powiatowy Urząd Pracy we Włocławsku od razu rozpoczął działania osłonowe.</utt>
      <utt t="interrupt" by="Głos z sali">We Włocławku, nie Włocławsku.</utt>
      <utt t="norm">W zasadzie od razu ok. 100 osób może podjąć pracę na terenie innych zakładów produkcyjnych działających na terenie Brzeskiej Strefy Gospodarczej. Ponadto część pracowników może liczyć na zatrudnienie w innych zakładach produkcyjnych na terenie Włocławka. Chciałabym też państwa poinformować o tym, że dodatkowo Ministerstwo Rodziny, Pracy i Polityki Społecznej przeznaczyło 50 mln zł z Funduszu Pracy na pomoc dla osób, które są objęte zwolnieniami grupowymi. I oczywiście mogą tutaj państwo próbować zakrzykiwać rzeczywistość, krzyczeć różne rzeczy z tych ław poselskich, mogą państwo różne rzeczy próbować zrobić. Natomiast prawda jest taka, że strategiczne decyzje dotyczące tych spółek były podejmowane lata temu i konsekwencją działań i niegospodarności, braku fachowców w tych spółkach, zatrudniania znajomych znajomych jest dzisiaj ich tragiczna sytuacja.</utt>
      <utt t="interrupt" by="Poseł Joanna Borowiak">W prywatnych firmach, o które pytaliśmy panią minister, zatrudnialiśmy znajomych? Naprawdę? W zagranicznych prywatnych firmach?</utt>
      <utt t="norm">Jest również potrzeba restrukturyzacji i zwolnień w tych sytuacjach. Tak jak powiedziałam, Ministerstwo Rodziny, Pracy i Polityki Społecznej współpracuje z urzędami pracy i na cel wprowadzania programów osłonowych przeznaczyliśmy 50 mln zł z Funduszu Pracy, żeby wesprzeć te osoby. Dziękuję uprzejmie.</utt>
      <utt t="reaction">Oklaski</utt>
      <utt t="interrupt" by="Głos z sali">Głośniej, głośniej, mocniej.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani minister. Pytanie to kończy rozpatrywanie tego punktu porządku dziennego. Przystępujemy do rozpatrzenia punktu 12. porządku dziennego: Informacja bieżąca. Przypominam, że na obecnym posiedzeniu Sejmu zostanie rozpatrzona informacja w sprawie Narodowego Instytutu Wolności – Centrum Rozwoju Społeczeństwa Obywatelskiego, o której przedstawienie wniósł Klub Parlamentarny Polska 2050 – Trzecia Droga. Przypominam również, że przedstawienie uzasadnienia wniosku przez posła przedstawiciela wnioskodawców nie może trwać dłużej niż 5 minut, a udzielenie odpowiedzi przez przedstawiciela Rady Ministrów – dłużej niż 10 minut. Wystąpienia posłów w dyskusji nie mogą trwać dłużej niż 2 minuty. Na zakończenie dyskusji głos zabierają kolejno przedstawiciel wnioskodawców oraz przedstawiciel Rady Ministrów. Wystąpienie przedstawiciela wnioskodawców nie może trwać dłużej niż 5 minut, a wystąpienie przedstawiciela Rady Ministrów – dłużej niż 10 minut. Marszałek Sejmu może wyrazić zgodę na wydłużenie wystąpienia przedstawiciela Rady Ministrów. Czas przeznaczony na rozpatrzenie punktu: Informacja bieżąca nie może być dłuższy niż 90 minut. Proszę o zabranie głosu przedstawiciela wnioskodawców panią poseł Maję Ewę Nowak.</utt>
    </speech>
    <speech speaker="Poseł Maja Ewa Nowak">
      <utt t="norm">Szanowna Pani Marszałek! Wysoka Izbo! 15 września 2017 r. Sejm głosami większości posłów zdecydował o powstaniu Narodowego Instytutu Wolności – Centrum Rozwoju Społeczeństwa Obywatelskiego. Ówczesny wicepremier pan Piotr Gliński, będący też przewodniczącym Komitetu do Spraw Pożytku Publicznego, a jednocześnie inicjatorem powstania NIW-u, mówił wtedy: to jest projekt ustawy, który wychodzi naprzeciw potrzebom organizacji pozarządowych, na ogół tych słabszych, lokalnych, tych, które dotychczas nie miały odpowiedniego wsparcia, także ze strony państwa polskiego. Czy jednak tak się stało? O tym za chwilę. Tego dnia wiarę we wsparcie państwa odzyskało naprawdę wiele organizacji pozarządowych, zwłaszcza tych małych, lokalnych, działających często w 100% w formie wolontariatu. To właśnie ich działacze i wolontariusze każdego dnia poświęcali swój czas, i często też pieniądze, kosztem własnej pracy zawodowej, własnych rodzin czy pasji. Poświęcali go i poświęcają nadal, bo kieruje nimi chęć bezinteresownego niesienia pomocy, pracy na rzecz drugiego człowieka i dla dobra społecznego. Niestety bardzo szybko się okazało, że wśród tych ludzi, organizacji w kuluarach zaczęły narastać wątpliwości i rozczarowanie oraz niezadowolenie. Wielokrotnie pojawiały się też podejrzenia o możliwe kolesiostwo, o prawdopodobieństwo wystąpienia licznych nieprawidłowości zarówno przy przyznawaniu fundacjom i stowarzyszeniom środków finansowych na ich działania, jak i przy rozliczaniu tych środków, a także o wiele innych niepokojących działań wewnątrz tej instytucji. Wiemy już, że te podejrzenia były uzasadnione. Procedery prawdopodobnie trwały latami i obejmowały znacznie większą skalę problemów. Nikogo nie dziwił m.in. fakt, że jeden człowiek oceniał w ciągu tygodnia nawet po kilkadziesiąt wniosków, co zważywszy na to, że każdy z nich zawiera od kilku do kilkudziesięciu stron istotnych danych, także finansowych, wymaga nie tylko przejrzenia i zapoznania się, lecz także szczegółowej analizy. Nie dziwiło także to, że kontrolą zajmowała się też jedna osoba. Wiemy, że wiele organizacji pozarządowych z ogromną radością przyjęło informację o powołaniu ministry do spraw społeczeństwa obywatelskiego, którą została pani minister Agnieszka Buczyńska.</utt>
      <utt t="reaction">Oklaski</utt>
      <utt t="norm">To był moment przełomowy, bo nareszcie pieczę nad tak ważnymi sprawami przejęła ekspertka, jedna z najlepszych ekspertek w Polsce, znająca od podszewki prace na rzecz organizacji, z organizacjami i w organizacjach, znająca ich problemy, ale też wrażliwa na problemy społeczne. Swoje działania rozpoczęła natychmiast, dzięki czemu już teraz obserwujemy duże zmiany, m.in. w Narodowym Instytucie Wolności. Są to m.in. nowe zasady, transparentny proces rady NIW-u. Ruszyła też akademia edukująca organizacje pozarządowe w Polsce. Wiceminister do spraw społeczeństwa obywatelskiego pan Marek Krawczyk powołał 13 czerwca 2024 r. nowego dyrektora Narodowego Instytutu Wolności pana Michała Brauna, który na konferencji prasowej 17 czerwca 2024 r. poinformował o wynikach wewnętrznych audytów. To właśnie na ich podstawie stwierdzono nie tylko nieprawidłowości w udzielaniu i rozliczaniu dotacji, ale też inne działania, które można uznać co najmniej za niepożądane. Nowy dyrektor poinformował także, że zostały podjęte działania mające na celu odzyskanie środków z nieprawidłowo udzielonych lub nieprawidłowo rozliczonych dotacji. Zapadła też decyzja o rezygnacji ze współpracy z ponad 700 ekspertami oraz o odstąpieniu od podpisania umów na kwotę przekraczającą 5 mln zł. To pokazało zaledwie wstępną, ale już na ten moment ogromną skalę nieprawidłowości w Narodowym Instytucie Wolności. Pan dyrektor wraz z ministrem Markiem Krawczykiem zapowiedzieli również zmiany i kolejne kontrole we współpracy z innymi instytucjami. Funkcjonowanie instytutu ma bardzo duże znaczenie dla sektora organizacji pozarządowych, a także dla wszystkich uczestników społeczeństwa obywatelskiego. Dlatego ważne jest, aby obywatele i obywatelki mogli poznać szczegóły dotyczące wyników przeprowadzonych kontroli oraz przyszłości Narodowego Instytutu Wolności. Obywatele i obywatelki zasługują na uczciwość i transparentność oraz rzetelną wiedzę dotyczącą sposobu wydatkowania środków publicznych i wyników kontroli nad nimi</utt>
      <utt t="reaction">Dzwonek</utt>
      <utt t="norm">. W związku z powyższym proszę o udzielenie odpowiedzi na następujące pytania. Dlaczego nie zostało przyjęte sprawozdanie z działalności Narodowego Instytutu Wolności za 2023 r.? Jakie są wyniki audytów przeprowadzonych w Narodowym Instytucie Wolności? Jakie działania naprawcze zostały już podjęte i jakie są jeszcze planowane? W jaki sposób przebiegały procedury powołania członków NIW oraz wyboru dyrektora Narodowego Instytutu Wolności? Jakie są planowane zmiany systemowe dotyczące funkcjonowania Narodowego Instytutu Wolności w przyszłości? Wielu posłów i wiele posłanek Polski 2050 Szymona Hołowni także działało z organizacjami, w organizacjach, wspierało ich działania. Wiemy, że środki powinny być transparentnie rozliczone. Zarówno my, jak i obywatele i obywatelki powinniśmy mieć prawo wiedzieć, jak te środki zostały wykorzystane i na co. Dlatego oczekujemy wyczerpujących odpowiedzi na powyższe pytania. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł. Proszę o udzielenie odpowiedzi podsekretarza stanu w Kancelarii Prezesa Rady Ministrów pana Marka Krawczyka.</utt>
    </speech>
    <speech speaker="Podsekretarz Stanu w Kancelarii Prezesa Rady Ministrów Marek Krawczyk">
      <utt t="norm">Szanowna Pani Marszałkini! Wysoka Izbo! Rozpoczynając wypowiedź, chciałbym, szanowni państwo, powiedzieć, że siła polskiego społeczeństwa obywatelskiego jest naprawdę niezwykła. Nasz kraj ma niezliczenie wiele fantastycznych organizacji, które zdecydowanie zasługują na opiekę i wsparcie naszego państwa. Większość organizacji w Polsce wykonuje naprawdę świetną robotę. Największym problemem Narodowego Instytutu Wolności w ostatnich latach było to, że NIW przychylniej spoglądał w stronę organizacji, które były zbrojnym ramieniem PiS-u. Pani posłanka zapytała o wyniki audytów przeprowadzonych w Narodowym Instytucie Wolności. W tym momencie, szanowni państwo, zostały przeprowadzone dwa audyty. Jeden z nich to audyt wewnętrzny przeprowadzony przez panią ministrę Agnieszkę Buczyńską, którego efektem było odwołanie ówczesnego kierownictwa Narodowego Instytutu Wolności. Wykazał on, że kierownictwo działało w sposób niegospodarny, nierzetelny i niezgodny z prawem. Po kilku tygodniach kontrolę zakończyła Najwyższa Izba Kontroli, która potwierdziła zarzuty dotyczące właśnie programu PROO. Jest to największy program Narodowego Instytutu Wolności, w którym jest najwięcej środków przeznaczanych dla organizacji pozarządowych. Właśnie tam również Najwyższa Izba Kontroli dopatrzyła się działań niezgodnych z prawem, nierzetelnych, niegospodarnych.</utt>
      <utt t="interrupt" by="Poseł Piotr Gliński">…niezgodnych z prawem?</utt>
      <utt t="norm">Niezgodnych z prawem.</utt>
      <utt t="interrupt" by="Poseł Piotr Gliński">W którym? Który artykuł?</utt>
      <utt t="interrupt" by="Głos z sali">I cisza.</utt>
      <utt t="norm">Otwierając Narodowy Instytut Wolności w lutym 2018 r., ówczesny premier Mateusz Morawiecki zaznaczył, że organizacje pozarządowe powinny być niezależne i gospodarne. Zobaczmy, szanowni państwo, jak wyglądała ta niezależność i gospodarność. Przez 6 lat funkcjonowania Narodowego Instytutu Wolności ówczesny pan premier Piotr Gliński nie zlecił żadnej kontroli w Instytucie. Żadnej – podkreślam.</utt>
      <utt t="interrupt" by="Poseł Piotr Gliński">Były kontrole.</utt>
      <utt t="norm">Dochodziło do nielegalnego, ręcznego sterowania wynikami konkursów, w wyniku czego dotacje otrzymywały organizacje powiązane z poprzednią władzą. W efekcie działań naprawczych podjętych przez obecne kierownictwo Narodowego Instytutu Wolności w najbliższym czasie do publicznej kasy wróci 2200 tys. zł. Środki oddać mają m.in. takie podmioty, jak Fundacja Polska Wielki Projekt. Przypomnijmy, że pan Piotr Gliński zasiada w radzie programowej tej fundacji.</utt>
      <utt t="interrupt" by="Poseł Piotr Gliński">To jest nieprawda. Kolejne kłamstwo.</utt>
      <utt t="norm">Macierz Polonia to jest kolejna organizacja, która będzie zobowiązana zwrócić środki. Oraz Matecznik Pomocniczości i Dobroci, z którą związany jest były poseł PiS-u pan Jacek Kurzępa. Jakie jeszcze inne działania podjął Narodowy Instytut Wolności, żeby uzdrowić tę patologiczną, chorą sytuację? Przede wszystkim nowa dyrekcja odstąpiła od podpisania umów na ok. 5 mln zł z organizacjami, które były związane ze współpracownikami pana Piotra Mazurka, byłego podsekretarza stanu w Kancelarii Prezesa Rady Ministrów, który z kolei współpracował blisko z panem premierem Piotrem Glińskim. Jest to absolutnie nie do pomyślenia, żeby organizacje, które otrzymywały wtedy dofinansowanie, powstawały zaledwie kilka tygodni czy kilka miesięcy przed rozpoczętym konkursem, i żeby nie było brane pod uwagę żadne ich doświadczenie w realizacji projektów społecznych. Co zrobiła jeszcze nowa dyrekcja? Podjęła decyzję o wykreśleniu wszystkich ekspertów, którzy oceniali projekty w Narodowym Instytucie Wolności. To już padło w pytaniu pani poseł Mai Nowak. Ponad 700 osób zostało wykreślonych z tej listy. Rozpoczęta została nowa rekrutacja. Wszystkie osoby, które się zgłoszą czy też zgłaszają się dzisiaj do Narodowego Instytutu Wolności, żeby oceniać wnioski dla organizacji pozarządowych, będą musiały zdać egzamin, żebyśmy mogli być pewni, że posiadają właściwe kompetencje i odpowiednie doświadczenie, aby dokonać takiej analizy eksperckiej. Wspominany był rzeczywiście pan Michał Płatek, jeden z ekspertów, który jako ekspert ocenił podczas swojej pracy w Narodowym Instytucie Wolności 802 wnioski, za co otrzymał kwotę ponad 130 000 zł.</utt>
      <utt t="interrupt" by="Głos z sali">W ciągu ilu lat?</utt>
      <utt t="norm">Muszę przyznać, że gratuluję panu Płatkowi takiego szczęścia, chociaż jak pokazuje rachunek prawdopodobieństwa, jest to niemożliwe, żeby być wylosowanym 802 razy.</utt>
      <utt t="reaction">Poruszenie na sali, dzwonek</utt>
      <utt t="interrupt" by="Głos z sali">W ciągu ilu lat to zrobił?</utt>
      <utt t="norm">Ale rzeczywiście w nadzorowanym przez pana posła Glińskiego instytucie taki rachunek prawdopodobieństwa był możliwy, tak że jestem pod dużym wrażeniem. Tworząc Narodowy Instytut Wolności, pan Piotr Gliński, będący wtedy jednocześnie przewodniczącym Komitetu do spraw Pożytku Publicznego, ocenił, że nie ma współcześnie dobrze funkcjonującej, nowoczesnej demokracji bez społeczeństwa obywatelskiego. Trudno tu się z panem posłem nie zgodzić, ale jak wyglądała realizacja tej tezy przez pana Piotra Glińskiego pod rządami Zjednoczonej Prawicy? Podsumujmy. Dochodziło do nielegalnego, ręcznego sterowania wynikami konkursów, by dotacje trafiały do zaprzyjaźnionych organizacji. Przypomnijmy sprawę pana Mariusza G. uwikłanego w aferę wizową, który otrzymał na rzecz Fundacji Instytut Świętokrzyski dotację o wartości 150 tys. zł, która miała być przeznaczona na uruchomienie portalu typu watchdog. Ten portal dzisiaj ma zaledwie kilku obserwujących. To pokazuje właśnie efektywność wydawania się środków. Fundacja Dumni z Elbląga, też beneficjent dobrze państwu znanego programu willa+, została zobowiązana do zwrotu 500 tys. zł uzyskanych właśnie w ramach projektu „Aktywna młodzież w województwie warmińsko-mazurskim”. Mimo wcześniejszych zapowiedzi kontroli prezes fundacji nie wpuścił kontrolerów Narodowego Instytutu Wolności. Zupełnie tak, jakby to była prywatna własność, prywatny dom, odmówił udzielenia wyjaśnień, dlatego został wezwany do zwrotu środków. Nie mamy wątpliwości, że mechanizmy funkcjonujące w poprzednich latach w Narodowym Instytucie Wolności to niemal kalka tego, szanowni państwo, co działo się w Funduszu Sprawiedliwości. Teraz chciałbym się zbiorczo odnieść do trzech pytań, które zostały zadane przez panią posłankę. Pan premier Gliński mówił również swojego czasu, że obywatele są często mądrzejsi od władzy. I tu się zgodzę z panem posłem. To właśnie dzięki uporowi społeczeństwa obywatelskiego i niezależnym, często finansowanym społecznie organizacjom pozarządowym, szykanowanym jednocześnie przez władze PiS, udało się odsunąć Prawo i Sprawiedliwość od władzy i rozpocząć sanację instytucji publicznych, w tym właśnie Narodowego Instytutu Wolności. W Narodowym Instytucie Wolności powołano nową radę – Radę Narodowego Instytutu Wolności z przewagą strony społecznej. Zrobiliśmy coś, co wcześniej się nie zdarzyło. Pani Minister Agnieszka Buczyńska oddała jedno dodatkowe miejsce w radzie organizacjom pozarządowym, dzięki czemu po raz pierwszy w historii to właśnie przedstawiciele organizacji pozarządowych mają w radzie większość, w związku z tym żadna ważna decyzja nie jest podejmowana bez udziału i zgody organizacji. To jest realne oddanie decyzji społeczeństwu obywatelskiemu. Mając na uwadze uwzględnienie głosów środowiska organizacji pozarządowych, zorganizowaliśmy otwarty, transparentny konkurs na nowego dyrektora Narodowego Instytutu Wolności, również z udziałem organizacji pozarządowych. Ten proces odbył się z zachowaniem, szanowni państwo, najwyższych standardów oceny merytorycznej i etycznej kandydatów. Co niezwykle ważne, w ramach konkursu przeprowadzono również publiczne wysłuchanie z transmisją on-line, podczas której wszystkie zainteresowane strony mogły zadać pytania kandydatom i ocenić ich kompetencje oraz propozycje działań. Co jeszcze udało się zrobić w Narodowym Instytucie Wolności w ostatnich miesiącach? Przeprowadzono szereg kontroli i reform.</utt>
      <utt t="reaction">Dzwonek</utt>
      <utt t="norm">Najpierw zrobiła to tymczasowa, później obecna dyrekcja. Tak jak już powiedziałem, zawnioskowano o zwrot ponad 2 mln zł, wstrzymano umowy na 5 mln zł przyznanych w tych nierzetelnych konkursach. Podjęto wiele innych działań, które mają na celu zapewnienie tego, żeby środki Narodowego Instytutu Wolności były właściwie wydawane i by nie miały barw politycznych. Chodzi o to, by trafiły po prostu do tych organizacji i na te projekty, które zostaną profesjonalnie i właściwie ocenione przez niezależnych ekspertów. Padło jeszcze pytanie dotyczące sprawozdania z działalności Narodowego Instytutu Wolności za 2023 r. Chciałem powiedzieć, że powód nieprzyjęcia sprawozdania z działalności NIW jest bardzo prosty. Z uwagi na szereg nieprawidłowości, o których państwu przed chwilą powiedziałem, Rada NIW podjęła decyzję o tym, że nie może przyjąć sprawozdania w warstwie merytorycznej. Przyjęto sprawozdanie w warstwie finansowej, natomiast odrzucono sprawozdanie merytoryczne. Jeżeli państwo macie jakieś pytania, bardzo chętnie udzielę odpowiedzi.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Przyjdzie na to czas, panie ministrze. Bardzo dziękuję. Dziękuję panu ministrowi. Informuję, że zgłosili się posłowie do dyskusji. Czy ktoś z pań i panów posłów pragnie jeszcze zapisać się do zabrania głosu? Jeśli tak, to jest ten moment, ponieważ za chwilę zamykam listę mówców. Ze względu na liczbę posłów, którzy zapisali się do głosu, nasze opóźnienie i wyznaczoną godzinę głosowań wyznaczam czas na wystąpienie na 1 minutę. Zapraszam pana posła Piotra Glińskiego, Prawo i Sprawiedliwość.</utt>
      <utt t="interrupt" by="Głos z sali">Panie pośle, 1 minuta, bez wstępu.</utt>
    </speech>
    <speech speaker="Poseł Piotr Gliński">
      <utt t="norm">Tak, to jest ta piękna, uśmiechnięta polska demokracja. 1 minuta, żeby odpowiedzieć na te wszystkie insynuacje i kłamstwa. Panie ministrze, chciałem tylko zwrócić uwagę…</utt>
      <utt t="interrupt" by="Głos z sali">Proszę pytanie zadawać.</utt>
      <utt t="norm">…że pan należy do zbrojnego ramienia PiS-u, ponieważ pan był we władzach Stowarzyszenia Przymierze Rodzin, które otrzymywało dotacje od Narodowego Instytutu Wolności.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">To bez barw politycznych, które państwo robicie, dyrektorem NIW-u był człowiek, który w życiu nie był w partii politycznej, fachowiec od 30 lat, znacznie dłużej niż pani Buczyńska, niż pan Krawczyk, w organizacjach pozarządowych. A teraz kto jest dyrektorem NIW-u?</utt>
      <utt t="interrupt" by="Głos z sali">Radny PO.</utt>
      <utt t="norm">Członek Platformy Obywatelskiej, radny PO z Kielc, były radny, bo teraz jest dyrektorem NIW-u.</utt>
      <utt t="interrupt" by="Głos z sali">Buuu…</utt>
      <utt t="norm">No tak odpolityczniacie. Natomiast wszystkie wasze tezy są oparte na kompletnie kłamliwych i nieprofesjonalnych insynuacjach w tych raportach, które robili ludzie, którzy w ogóle nie wiedzą, co to jest trzeci sektor.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">To, żekspert, proszę pani, ocenia w ciągu tygodnia</utt>
      <utt t="reaction">Dzwonek</utt>
      <utt t="norm">kilkadziesiąt wniosków, to jest standard. Niech pani się spyta…</utt>
    </speech>
    <speech speaker="Wicemarszałek Monika Wielichowska">
      <utt t="norm">Proszę kończyć, panie pośle…</utt>
    </speech>
    <speech speaker="Poseł Piotr Gliński">
      <utt t="norm">…każdego działacza czy człowieka, który uczestniczy w konkursach dla organizacji pozarządowych, a w ciągu 6 lat to się może zebrać kilkaset wniosków. Tak wygląda w Polsce demokracja, że nawet nie można odpowiedzieć na to.</utt>
      <utt t="interrupt" by="Głos z sali">Czas minął.</utt>
    </speech>
    <speech speaker="Wicemarszałek Monika Wielichowska">
      <utt t="norm">Proszę kończyć, panie pośle.</utt>
    </speech>
    <speech speaker="Poseł Piotr Gliński">
      <utt t="norm">Ale mam też pytanie, dlaczego w konkursie, w programie dotyczącym wolontariatu wybraliście organizacje pozarządowe jako koordynatorów, które zakładała pani Buczyńska i którą zakładał pan Braun…</utt>
    </speech>
    <speech speaker="Wicemarszałek Monika Wielichowska">
      <utt t="norm">Szanowny panie pośle, panie pośle, przywołuję pana do rzeczy.</utt>
      <utt t="interrupt" by="Poseł Mirosław Suchoń">Proszę przestać kłamać.</utt>
    </speech>
    <speech speaker="Poseł Piotr Gliński">
      <utt t="norm">Co pan opowiada, że kłamię.</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie pośle…</utt>
    </speech>
    <speech speaker="Poseł Piotr Gliński">
      <utt t="norm">Centrum wolontariatu w Gdańsku, centrum wolontariatu w Kielcach…</utt>
      <utt t="interrupt" by="Poseł Mirosław Suchoń">Uszy się panu trzęsą.</utt>
      <utt t="norm">…są wybrane przez ten podobno apolityczny w tej chwili instytut…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
      <utt t="interrupt" by="Poseł Mirosław Suchoń">Oszukuje pan wyborców.</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie pośle, szanowny panie pośle, chciałam do pana coś powiedzieć.</utt>
      <utt t="interrupt" by="Poseł Piotr Gliński">Tak, pani marszałek.</utt>
      <utt t="norm">Był pan ministrem. Kiedy był pan ministrem, mógł pan występować 15 minut i dłużej. Dzisiaj jest pan posłem i w tej Izbie, w parlamencie X kadencji wszyscy posłowie, wszyscy parlamentarzyści są równi, mają równe prawa. Wyznaczony jest czas na 1 minutę. Pan znacząco ten czas już przekroczył. Tak że bardzo proszę kończyć swoją wypowiedź.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Piotr Gliński">…debaty publicznej… wymieniany tutaj…</utt>
      <utt t="interrupt" by="Poseł Mirosław Suchoń">Proszę nie okupować mównicy.</utt>
      <utt t="norm">Panie pośle, ponownie przywołuję pana do rzeczy.</utt>
      <utt t="reaction">Wypowiedź poza mikrofonem</utt>
      <utt t="interrupt" by="Poseł Mirosław Suchoń">Ale prawdy pan nie zakrzyczy. Może pan protestować, ale prawdy pan nie zakrzyczy.</utt>
      <utt t="norm">Zapraszam pana posła Patryka Gabriela, Koalicja Obywatelska. 1 minuta, panie pośle.</utt>
    </speech>
    <speech speaker="Poseł Patryk Gabriel">
      <utt t="norm">Pani marszałek, Wysoka Izbo, panie ministrze, występuję jako przedstawiciel pacyfistycznego ramienia Platformy Obywatelskiej. Dziękuję, że skróciła pani czas z 1 minuty do 2 minut, bo być może trzeba sprawy stawiać jasno. Paradygmat działania PiS-owskiego państwa czasami jest opisywany słowami odwróconych znaczeń. Szanowni państwo, to bujda. Baju, baju dla frajerów, jak powiedziałby klasyk integracji europejskiej z państwa obozu politycznego. To jeden paradygmat, który się nazywa bardzo prosto: chciwość. Mam pytanie do pana ministra: Jak zabezpieczy pan publiczne pieniądze, żeby żaden dyrektor kiedykolwiek, bez względu na władzę, nie mógł 72 razy w przeciągu 2 lat, wbrew opinii ekspertów wybranego przez siebie gremium, zdecydować o tym, żeby komuś odjąć pieniądze albo komuś pieniądze dodać?</utt>
      <utt t="reaction">Dzwonek</utt>
      <utt t="norm">Takie jest moje pytanie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, panie pośle. Zapraszam pana posła Marcina Skonieczkę, Polska 2050 – Trzecia Droga.</utt>
    </speech>
    <speech speaker="Poseł Marcin Skonieczka">
      <utt t="norm">Pani marszałek, Wysoka Izbo, panie ministrze, Narodowy Instytut Wolności to jest kolejna afera, która pokazuje, jak PiS i jego koalicjanci traktowali publiczne środki. Traktowaliście środki jak polityczny łup. Narodowy Instytut Wolności, Fundusz Sprawiedliwości, Lasy Państwowe, willa+, NCBR, ale także Rządowy Fundusz Inwestycji Lokalnych i program inwestycji lokalnych. Wszędzie był mechanizm ten sam, środki były wydatkowane bez konkursów albo w takich pseudokonkursach, bez merytorycznej oceny. Nie dbaliście w ogóle o efektywność tych środków.</utt>
      <utt t="interrupt" by="Głos z sali">Brawo!</utt>
      <utt t="interrupt" by="Głos z sali">Bzdury gadasz.</utt>
      <utt t="norm">W większości, w zdecydowanej większości duże środki dawaliście swoim. Przy okazji dawaliście też nie swoim, żeby zatuszować cały proceder. I tak właśnie…</utt>
      <utt t="interrupt" by="Głos z sali">To się zdecyduj w końcu.</utt>
      <utt t="norm">No tak, bo teraz używacie argumentu, że jak ktoś brał, to było wszystko okej.</utt>
      <utt t="interrupt" by="Głos z sali">Takie bzdury?</utt>
      <utt t="norm">Tak nie było. Dawaliście swoim bez procedur, przy okazji też kilku innym, żeby zatuszować cały proceder.</utt>
      <utt t="interrupt" by="Głos z sali">Co za bzdury. Kłamstwo!</utt>
      <utt t="norm">Pytanie do pana ministra: Czy w związku z tymi nieprawidłowościami będą kierowane wnioski do prokuratury</utt>
      <utt t="reaction">Dzwonek</utt>
      <utt t="norm">o zawiadomieniu o popełnieniu przestępstwa? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Tadeusza Tomaszewskiego, klub Lewicy. Nie widzę pana posła. Zapraszam pana posła Łukasza Schreibera, Prawo i Sprawiedliwość.</utt>
    </speech>
    <speech speaker="Poseł Łukasz Schreiber">
      <utt t="norm">Pani marszałek, Wysoka Izbo, mogłoby się wydawać, że jeżeli mamy taką dyskusję, to klub koalicji rządzącej będzie chciał się pochwalić jakimiś swoimi sukcesami. Ale jeżeli sukcesów nie ma, to pozostaje hucpa polityczna.</utt>
      <utt t="interrupt" by="Głos z sali">To nie ten punkt.</utt>
      <utt t="norm">Czego się dowiedzieliśmy oprócz tego pustosłowia i oskarżeń bez pokrycia? Tego, że dokonano czystki kadrowej wśród ekspertów. I to jest, jak sądzę, największy sukces. Ale też niektóre rzeczy przemilczano. Stąd moje pytania, bowiem w marcu br. Rada Narodowego Instytutu Wolności wprowadziła do regulaminu konkursu w Programie Rozwoju Organizacji Obywatelskich w edycji 2024 zmiany polegające na dodaniu pięciu punktów w nowym kryterium strategicznym. Stąd moje pytania: Ile środków i jakie organizacje je otrzymały i ile środków i jakie organizacje ich nie otrzymały dzięki przyznaniu tych dodatkowych pięciu punktów? Czy zdaniem</utt>
      <utt t="reaction">Dzwonek</utt>
      <utt t="norm">pana ministra zmiany w regulaminie polegające na dodaniu pięciu punktów, jeśli chodzi o organizacje, które nigdy wcześniej nie otrzymały dotacji…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Łukasz Schreiber">
      <utt t="norm">…w tym programie w ramach tego samego priorytetu, nie stanowią naruszenia zasady równego traktowania? Ostatnie pytanie: Dlaczego nie przeprowadzono konsultacji społecznych w tej sprawie? Myślę, że odpowiedzi na te pytania byłyby dużo ciekawsze niż to wszystko, co pan przedstawił.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle. Zapraszam panią poseł Alicję Łepkowską-Gołaś, Koalicja Obywatelska.</utt>
    </speech>
    <speech speaker="Poseł Alicja Łepkowska-Gołaś">
      <utt t="norm">Pani marszałek, Wysoka Izbo, łamanie prawa, liczne istotne nieprawidłowości, niecelowe i nieracjonalne wydawanie publicznych pieniędzy, niegospodarność, iluzoryczna kontrola, nierzetelny proces oceniania wniosków obarczony ryzykiem korupcji. To zatrważające wnioski po kontroli Najwyższej Izby Kontroli w Narodowym Instytucie Wolności. Założony przez PiS instytut stał się kolejną partyjną skarboną. Pieniądze publiczne potraktowano jak prywatne. To skandaliczne. Stąd moje pytania. Wiemy, że po kontrolach organizacje ze względu na niewłaściwie udzielone lub źle rozliczone dotacje zwróciły już ponad 2 mln zł. Czy możemy oszacować, panie ministrze, ile jeszcze takich dotacji jest do zwrotu? Anulowano listę dotychczasowych ekspertów, ale wiemy też o nieprawidłowościach w tej materii. Nie poszło to jak z płatka. Czy przy powołaniu nowych ekspertów zastosowano program kontroli pracy tych ekspertów w ocenianiu wniosków, jakiś mechanizm, który będzie to kontrolował, żeby znowu się nie okazało, że któryś z ekspertów</utt>
      <utt t="reaction">Dzwonek</utt>
      <utt t="norm">ocenił ponad 800 wniosków? Mam również pytanie, czy po kontrolach w Narodowym Instytucie Wolności dokonano doniesień do prokuratury. Jeśli tak, to ile jest takich postępowań…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Alicja Łepkowska-Gołaś">
      <utt t="norm">…i czego one najczęściej dotyczą?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, pani poseł. Zapraszam pana posła Kamila Wnuka, Polska 2050 – Trzecia Droga.</utt>
    </speech>
    <speech speaker="Poseł Kamil Wnuk">
      <utt t="norm">Pani marszałek, Wysoka Izbo, drodzy rodacy, pomoc dla chorych dzieci, dla osób w kryzysie bezdomności, edukacja obywatelska. Jest wiele rzeczy, do których powołane są organizacje pozarządowe. W 2017 r. powstał Narodowy Instytut Wolności. Powstał po to, żeby być nową nadzieją, nową jakością, nową szansą dla wszystkich organizacji pozarządowych. Były takie programy jak FIO, jak ASOS. Wiele osób spodziewało się bardzo wiele po tym instytucie. Niestety okazało się, że jest zupełnie coś innego. W 2017 r. odebrano organizacjom pozarządowym marzenia, odebrano im szansę. Pan minister Gliński pomylił wtedy organizacje pozarządowe tak naprawdę ze swoimi rządowymi spółkami. Te środki zostały zupełnie inaczej przeznaczone, niż miały być. Na szczęście zmieniły się rządy, na szczęście teraz ministrem od organizacji pozarządowych jest pani, która wiele lat była w tych organizacjach, która wie, jak one funkcjonują, wie, jakie mają potrzeby, i wie</utt>
      <utt t="reaction">Dzwonek</utt>
      <utt t="norm">, jakiego wsparcia potrzebują. Panie ministrze, mam pytania. Ilu z tych takich superdobrych ekspertów z poprzednich rządów zostało, a ilu już nie współpracuje z obecnym rządem? Jakie środki…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Kamil Wnuk">
      <utt t="norm">…są przeznaczone w tym roku na Narodowy Instytut Wolności i w jakich programach będą wydatkowane?</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Andrzeja Kryja, Prawo i Sprawiedliwość.</utt>
    </speech>
    <speech speaker="Poseł Andrzej Kryj">
      <utt t="norm">Szanowna pani marszałek, Wysoki Sejmie, jednym z bardzo ważnych programów prowadzonych przez rząd, na którego czele stał pan premier Mateusz Morawiecki, był Rządowy Program Wsparcia Rozwoju Organizacji Harcerskich i Skautowych na lata 2018–2030. Nikogo nie muszę przekonywać, jak ważny to program, bo ogromnie ważna jest rola organizacji harcerskich, skautowych. Myślę, że wszyscy tę rolę dostrzegamy i doceniamy. W związku z tym, że ten program w tej chwili realizuje już nowe kierownictwo NIW-u, mam pytanie: Ile organizacji harcerskich i skautowych, które otrzymały dofinansowanie w ramach tego programu, nie ma do dnia dzisiejszego podpisanej umowy z Narodowym Instytutem Wolności na realizację zadania? Pytanie drugie: Ile organizacji, które otrzymały dofinansowanie w ramach ww. programu, nie otrzymało do dnia dzisiejszego środków na realizację zadania w 2024 r.? Moje wystąpienie miało być inne.</utt>
      <utt t="reaction">Dzwonek</utt>
      <utt t="norm">Miałem chwalić organizacje, które w poprzedniej kadencji dostawały granty, ale jakbym je pochwalił, to w waszym bolszewickim zapale niszczenia wszystkiego, co było dobre, a co było…</utt>
      <utt t="interrupt" by="Głos z sali">Czas!</utt>
      <utt t="norm">…w naszym czasie, byście je zniszczyli.</utt>
      <utt t="reaction">Oklaski</utt>
      <utt t="interrupt" by="Głos z sali">Hańba!</utt>
      <utt t="interrupt" by="Głos z sali">Proszę nie klaskać.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle. Zapraszam panią posłankę Iwonę Karolewską, Koalicja Obywatelska.</utt>
    </speech>
    <speech speaker="Poseł Iwona Karolewska">
      <utt t="norm">Pani marszałek, Wysoka Izbo, środki na działanie i rozwój organizacji pozarządowych są bezsprzecznie potrzebne. Flagowy program dotacyjny, czyli Fundusz Inicjatyw Obywatelskich, powstał już za rządów PO–PSL. Niestety PiS potrafi wszystko zepsuć. Tak jak w Funduszu Sprawiedliwości pieniądze zamiast do potrzebujących trafiały do PiS, tak samo w Narodowym Instytucie Wolności wiele środków trafiło do organizacji zakładanych i prowadzonych przez polityków PiS i ich współpracowników. Pokazuje to raport NIK na przykładzie konkursu, w przypadku którego dofinansowano kolejne kongresy programowe prawicy, przyznając punkty strategiczne fundacji, w której radzie programowej zasiadał minister Gliński, a pomijając m.in. organizacje wspierające osoby z niepełnosprawnościami. Cieszy, że dziś za sprawą działań rządu i dyrektora Michała Brauna do NIW-u wraca normalność. Moje pytania brzmią: Jak wdrażane są zalecenia wynikające z miażdżącego raportu NIK oraz w jaki sposób minister i dyrekcja NIW uzdrawiają</utt>
      <utt t="reaction">Dzwonek</utt>
      <utt t="norm">system dotacji dla organizacji pozarządowych? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Mirosława Suchonia, Polska 2050 – Trzecia Droga.</utt>
    </speech>
    <speech speaker="Poseł Mirosław Suchoń">
      <utt t="norm">Bardzo dziękuję. Szanowna pani marszałek, panie ministrze, Wysoka Izbo, obietnice, kiedy PiS przejmował władzę, brzmiały naprawdę pięknie. Panie ministrze, były panie ministrze, przedstawiliście krajobraz krainy mlekiem i miodem płynącej, gdzie organizacje pozarządowe, które pomagają potrzebującym, otrzymują odpowiednie środki w transparentnych konkursach i dzięki temu mogą w Polskę iść z pomocą. Niestety na etapie realizacji kompletnie nic z tego się nie udało.</utt>
      <utt t="interrupt" by="Głos z sali">6,5 tys. grantów, człowieku.</utt>
      <utt t="norm">Ustawione konkursy, nepotyzm, podejmowanie decyzji w oparciu o polityczne kryteria, wspieranie swoich. Jednym słowem zmarnowaliście potężne pieniądze tylko po to, żeby wpompować je także w swój partyjny aparat. Robiliście to w NIW-ie, robiliście to w różnego rodzaju fundacjach, robiliście to</utt>
      <utt t="reaction">Dzwonek</utt>
      <utt t="norm">w ministerstwach, nie mówiąc już o tym, co działo się w spółkach Skarbu Państwa. Panie ministrze – mówię tutaj do pana ministra, który zastępuje panią minister Agnieszkę Buczyńską – my oczekujemy, że wszystkie osoby, które popełniły nadużycia, zostaną pociągnięte do odpowiedzialności.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Mirosław Suchoń">
      <utt t="norm">Nie może być tak, że jakakolwiek władza grabi w tak bezczelny sposób osoby, które potrzebują pomocy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Annę Gembicką, Prawo i Sprawiedliwość.</utt>
    </speech>
    <speech speaker="Poseł Anna Gembicka">
      <utt t="norm">Pani marszałek, Wysoka Izbo, Narodowy Instytut Wolności od początku swojej działalności wsparł wiele organizacji pozarządowych, w tym te działające na obszarach wiejskich i w małych miasteczkach. To była zasadnicza zmiana w porównaniu do czasów sprzed powstania Narodowego Instytutu Wolności. Po raz pierwszy na taką skalę do mniejszych podmiotów, które nie mają ogromnych środków na fundraiserów, na zlecanie pisania wniosków, zaczęły trafiać środki na ich działalność. NIW skończył z dyskryminacją obszarów wiejskich i małych i średnich miast, bo przecież – myślę, panie ministrze, że to ważne, żeby pan o tym pamiętał w swojej działalności – społeczeństwo obywatelskie rozwija się nie tylko w wielkich miastach. Wręcz przeciwnie, to kilkadziesiąt tysięcy kół gospodyń wiejskich, ochotniczych straży pożarnych i innych organizacji wspierających rozwój lokalny. Z tego miejsca serdecznie dziękuję za działalność wszystkim społecznikom. Aby wspierać rozwój kompetencji na tych obszarach, powstał „Program wspierania rozwoju</utt>
      <utt t="reaction">Dzwonek</utt>
      <utt t="norm">uniwersytetów ludowych”, jednak dochodzą do nas słuchy, że podmioty, które otrzymały pozytywną decyzję o dofinansowaniu, do dziś nie otrzymały środków na zadania w 2024 r. Czy tak jest faktycznie? Ilu podmiotów to dotyczy i jakie są tego przyczyny?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Katarzynę Matusik-Lipiec, Koalicja Obywatelska.</utt>
    </speech>
    <speech speaker="Poseł Katarzyna Matusik-Lipiec">
      <utt t="norm">Pani marszałek, Wysoka Izbo, powstały w 2017 r. Narodowy Instytut Wolności miał służyć rozwojowi społeczeństwa obywatelskiego i wspierać organizacje pozarządowe. No i wspierał organizacje pozarządowe, ale te, które związane były z obozem Zjednoczonej Prawicy. Przeprowadzono audyt wewnętrzny. Przeprowadzona kontrola NIK jasno pokazuje, że do nieprawidłowości w wydatkowaniu środków publicznych dochodziło na każdym etapie przyznawania tych środków, począwszy od powoływania ekspertów, którzy nie mieli odpowiednich kwalifikacji albo byli związani jawnym konfliktem interesów. Patrz: Michał Płatek, działacz PiS, asystent ministra Glińskiego, który ocenił rekordową liczbę projektów – 802 wnioski, podczas gdy średnio liczba projektów ocenianych przez ekspertów wynosiła kilkadziesiąt. W czasie oceny wniosków zmieniano kryteria przyznawania środków, dostosowując je do konkretnych projektów, które zostały złożone</utt>
      <utt t="reaction">Dzwonek</utt>
      <utt t="norm">, a w czasie realizacji projektów pozwalano wybranym organizacjom na wydatkowanie środków na cele inne niż te wskazane w procedurze konkursowej.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Katarzyna Matusik-Lipiec">
      <utt t="norm">Rozliczane projekty…</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł, dziękuję. Wszyscy jesteśmy traktowani równo. Dziękuję bardzo.</utt>
      <utt t="interrupt" by="Głos z sali">Brawo, pani marszałek!</utt>
    </speech>
    <speech speaker="Poseł Katarzyna Matusik-Lipiec">
      <utt t="norm">Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszamy pana posła Łukasza Osmalaka, Polska 2050 – Trzecia Droga.</utt>
    </speech>
    <speech speaker="Poseł Łukasz Osmalak">
      <utt t="norm">Dziękuję bardzo. Pani marszałek, panie ministrze, Wysoka Izbo, szanowni obywatele, przedstawiciele poprzedniej władzy wielokrotnie pokazali, że nie tylko odjeżdżały im pociągi, ale również odjeżdżały im całe perony, a nawet całe stacje. Wszystkie te afery, które po kolei teraz ujrzą światło dzienne, już ujrzały światło dzienne, tylko to udowadniają. Sytuacja w NIW jest kolejnym takim tematem. Panie ministrze, mam do pana ministra pytanie: Jak na chwilę obecną pan minister i Narodowy Instytut Wolności chcecie doprowadzić do tego, żeby społeczeństwo, żebyśmy my jako Polacy wierzyli w to, że to, co dzieje się u was, jest sprawiedliwe i obiektywne? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Pawła Rychlika, Prawo i Sprawiedliwość. Nie widzę pana posła. Zapraszam panią posłankę Bożenę Lisowską, Koalicja Obywatelska.</utt>
    </speech>
    <speech speaker="Poseł Bożena Lisowska">
      <utt t="norm">Pani marszałek, Wysoki Sejmie, panie ministrze, Narodowy Instytut Wolności to agencja rządowa, która rocznie dysponuje budżetem w wysokości 260 mln na organizacje pozarządowe, w tym Fundusz Młodzieżowy na aktywizację młodzieży. Wiem, że ten instytut wymaga działań naprawczych, ale organizacje pozarządowe, wolontariusze i młodzież oczekują, panie ministrze, od pana płynności w przyznawaniu dotacji, dlatego moje pytanie brzmi: Czy i jakie działania naprawcze podjął nowy dyrektor Narodowego Instytutu Wolności, aby zapewnić sprawiedliwy, transparentny i przejrzysty rozdział tych funduszy na trzeci sektor? Tego oczekują od nas zarówno organizacje pozarządowe, organizacje młodzieży, jak również</utt>
      <utt t="reaction">Dzwonek</utt>
      <utt t="norm">wolontariusze. Bardzo proszę o odpowiedź.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Bartosza Romowicza, Polska 2050.</utt>
    </speech>
    <speech speaker="Poseł Bartosz Romowicz">
      <utt t="norm">Pani marszałek, panie posłanki, panowie posłowie, panie ministrze, oczywiście rozliczenia są ważne, i tu jestem spokojny o to, że pan minister wspólnie z całym zespołem zrobił to bardzo dobrze, natomiast chciałbym porozmawiać nieco o przyszłości, bo ważną grupą w organizacjach pozarządowych są ochotnicze straże pożarne. W ramach środków, które posiada NIW, można byłoby m.in. wydzielić środki dla tych ochotniczych straży pożarnych – mówię to jako przewodniczący podkomisji stałej do spraw OSP – po to, żebyśmy wszystko…</utt>
      <utt t="interrupt" by="Głos z sali">Nie można wspierać, bo to nielegalne...</utt>
      <utt t="norm">Można, wszystko można. Panie pośle, to są organizacje pozarządowe, prowadzą działalność obywatelską, jak również edukacyjną, więc z tych środków oczywiście też mogą korzystać. Jak było wcześniej? Można spojrzeć. Środki dostawały te jednostki, które miały związki z wysoko postawionymi urzędnikami w NIW. One dostawały, więc można było to robić. My chcielibyśmy, proponowalibyśmy i proszę o rozważenie tego, aby przy kolejnych zmianach zasad przyznawania środków jednak rozważyć zastosowanie</utt>
      <utt t="reaction">Dzwonek</utt>
      <utt t="norm">naborów dedykowanych OSP czy kryteriów uwzględniających potrzeby OSP. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam panią poseł Annę Dąbrowską-Banaszek, klub Prawo i Sprawiedliwość.</utt>
    </speech>
    <speech speaker="Poseł Anna Dąbrowska-Banaszek">
      <utt t="norm">Pani marszałek, panie ministrze, Wysoki Sejmie, Narodowy Instytut Wolności – Centrum Rozwoju Społeczeństwa Obywatelskiego przez lata realizował wiele programów. Moje pytania dotyczą realizacji rządowego „Programu wspierania rozwoju międzynarodowych domów spotkań na lata 2021–2030”. Przypomnę, że jego głównym celem jest promowanie nawiązywania kontaktów między społeczeństwami w Unii Europejskiej i poza nią, promowanie solidarności międzykulturowej i zrozumienia międzykulturowego oraz upowszechnienie dziedzictwa narodowego i historii Polski. Budżet programu zaplanowany na lata 2021–2030 wynosił 28,5 mln zł. W listopadzie 2023 r. zostały rozstrzygnięte konkursy na realizację zadań w ramach tego programu. Proszę o odpowiedź na pytania: Czy w stosunku do dokonanego w listopadzie 2023 r. rozstrzygnięcia konkursu zostały wprowadzone jakieś zmiany? Jeśli tak, to jakie, na jakiej podstawie i przez kogo? Ile organizacji, które otrzymały dofinansowanie w ramach ww. programu</utt>
      <utt t="reaction">Dzwonek</utt>
      <utt t="norm">, ma podpisane umowy na realizację zadań? Ile organizacji otrzymało środki na realizację zadań w 2024 r.?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam panią poseł Sylwię Bielawską, Koalicja Obywatelska.</utt>
    </speech>
    <speech speaker="Poseł Sylwia Bielawska">
      <utt t="norm">Pani marszałek, Wysoka Izbo, panie ministrze, pecunia non olet to ulubione powiedzenie rzymskiego cesarza Wespazjana. Stało się ono niestety mottem dla polityków PiS, u którzy z NIW-u uczynili niestety kolejną skarbonkę dla swoich działaczy. Podam zaledwie jeden przykład. Fundacja Narodowy Instytut Cyberbezpieczeństwa, zarządzana przez prezesa Pawła Wojtyczkę, do niedawna zresztą prezesa Wałbrzyskiej Specjalnej Strefy Ekonomicznej, który został notabene namaszczony w konkursie przez ówczesnego szefa KPRM Michała Dworczyka, składa wniosek i oczywiście otrzymuje grant. Co dalej działo się z przyznaną dotacją? Zgodnie z raportem NIK rozdysponowano ją, proszę państwa, przede wszystkim na wynagrodzenia dla prezesa zarządu, małżonki prezesa zarządu, byłej członek zarządu fundacji, członka rady nadzorczej innej fundacji, w której prezesem jest prezes tejże fundacji, przekazano do spółki z ograniczoną odpowiedzialnością, w której wspólnikiem oraz prezesem zarządu jest prezes zarządu, oraz innej spółki z ograniczoną odpowiedzialnością, w której wspólnikiem jest prezes zarządu.</utt>
      <utt t="reaction">Dzwonek</utt>
      <utt t="norm">Czy państwo coś z tego rozumiecie?</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Sylwia Bielawska">
      <utt t="norm">Nie. Chodziło po prostu o to, żeby wypłacać sobie ogromne wynagrodzenia za pełnione funkcje.</utt>
      <utt t="interrupt" by="Poseł Mirosław Suchoń">Skandal!</utt>
      <utt t="norm">Dlatego mam pytanie do pana ministra.</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł, dziękuję.</utt>
    </speech>
    <speech speaker="Poseł Sylwia Bielawska">
      <utt t="norm">Ostatnia rzecz, pani marszałek. Pytanie: Czy takie osoby zostaną pociągnięte do odpowiedzialności? Czy będą musiały zwrócić te dotacje?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam panią poseł Barbarę Okułę, Polska 2050 – Trzecia Droga.</utt>
    </speech>
    <speech speaker="Poseł Barbara Okuła">
      <utt t="norm">Pani marszałek, panie ministrze, Wysoka Izbo, ile środków rząd przeznaczył w 2024 r. na konkursy dla organizacji pozarządowych z budżetu Narodowego Instytutu Wolności? I co zrobi Narodowy Instytut Wolności, aby zagwarantować uczciwość, transparentność i odpowiednią jakość prowadzonych konkursów? Organizacje pozarządowe po wielu latach w końcu mogą otrzymywać środki przydzielane według jasno określonych zasad, a nie według upodobań politycznych i ich stosunku do władz. Ważna jest jeszcze właściwa komunikacja pomiędzy ministerstwem a wszystkimi organizacjami, czego ostatnio bardzo brakowało. Jaki jest pomysł na poprawienie i rozszerzenie komunikacji odnośnie do możliwości korzystania z takich środków? Organizacje pozarządowe często zgłaszają, iż mają problem, bo nie wiedzą, gdzie szukać informacji o takich konkursach. Często są środki, a nie ma wiedzy, jak z nich można skorzystać. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Zbigniewa Boguckiego, Prawo i Sprawiedliwość.</utt>
    </speech>
    <speech speaker="Poseł Zbigniew Bogucki">
      <utt t="norm">Pani marszałek, Wysoki Sejmie, państwo zajmujecie się tylko rozliczeniami. Macie rządzić, a nie być inkwizycją bynajmniej nieświętą.</utt>
      <utt t="interrupt" by="Poseł Małgorzata Pępek">Trzeba było nie dawać powodu.</utt>
      <utt t="norm">Wiecie, ile projektów rządowych zostało złożonych na tym posiedzeniu Sejmu? Całe zero. Do rzeczy jednak: w niedługim czasie po powołaniu i w niejasnych okolicznościach ze stanowiska pełniącego obowiązki dyrektora Departamentu Społeczeństwa Obywatelskiego w KPRM, który nadzoruje pani minister, został odwołany pan Dagmir Długosz. Jednocześnie w tym samym czasie ze stanowiska zastępcy dyrektora departamentu został odwołany pan Sebastian Zawadzki. Pytanie pierwsze, panie ministrze: Jaka była konkretna przyczyna odwołania w jednym czasie pełniących obowiązki dyrektora i zastępcy dyrektora tego departamentu? I po wtóre: Czy jest związek, jeśli tak, to jaki, między odwołaniem w jednym czasie pełniących obowiązki dyrektora oraz zastępcy dyrektora Departamentu Społeczeństwa Obywatelskiego w KPRM i realizacją przez ten departament zadań w ramach programu Fundusze Europejskie dla Rozwoju Społecznego oraz ewentualnymi nieprawidłowościami w realizacji działań w ramach FERS?</utt>
      <utt t="reaction">Dzwonek</utt>
      <utt t="norm">Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Trzeba było przyjść na posiedzenie komisji finansów…</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Szanowny panie pośle, rozliczenia są konieczne, ale przecież uczciwi nie mają się czego obawiać, prawda?</utt>
      <utt t="interrupt" by="Poseł Zbigniew Bogucki">Ale rządzenie jest…</utt>
      <utt t="interrupt" by="Poseł Krystyna Skowrońska">Trzeba kradzież rozliczyć.</utt>
      <utt t="norm">Zapraszam pana posła Jerzego Meysztowicza, Koalicja Obywatelska.</utt>
    </speech>
    <speech speaker="Poseł Jerzy Meysztowicz">
      <utt t="norm">Pani marszałek, panie ministrze, Wysoka Izbo, w wystąpieniach pokontrolnych Najwyższej Izby Kontroli możemy przeczytać: Narodowy Instytut Wolności nie informował wnioskodawców o przysługującym im prawie do żądania uzasadnienia oceny wniosku. Mam pytanie do pana ministra: Czy sądzicie państwo, że były to działania celowe? Dostęp do takiej informacji mógłby bardzo ułatwić instytucjom i tym, którzy składali wnioski, skuteczne odwołanie się od negatywnej decyzji. Brak takiej informacji i brak możliwości oceny, czym kierowała się ta grupa, która oceniała wnioski, jakie były jej preferencje świadczy o tym, jak się wydaje, że było to celowe działanie, aby uniemożliwić skuteczne odwołanie się od negatywnych decyzji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję Zapraszam pana posła Piotra Stracha, Polska 2050 – Trzecia Droga.</utt>
    </speech>
    <speech speaker="Poseł Piotr Paweł Strach">
      <utt t="norm">Dziękuję, pani marszałek. Wysoka Izbo, szanowni państwo, mieliśmy w ostatnich latach do czynienia z programem zawłaszczania państwa przez PiS. Partyjniactwo i metodyczne, systemowe zawłaszczanie mediów publicznych, instytucji, samorządów, spółek Skarbu Państwa, a teraz, jak widzimy, także organizacji pozarządowych miało naprawdę skalę niesłychaną w dotychczasowej historii Polski. Metody przypominają metody wschodnie, metody oligarchizacji państwa. To jest bardzo niebezpieczny proces, ponieważ on sięga bardzo głęboko i bardzo trudno go odkręcić. Mieliśmy, tak jak tutaj było to przedstawione, metody na słupa, fikcyjne konkursy, podejrzanych ekspertów, brak kontroli. Ja mogę powiedzieć, że jestem wstrząśnięty tymi sytuacjami, co do których pojawiają się bardzo konkretne zarzuty. I właśnie co do zarzutów mam pytanie: Ile osób zostało w tym momencie zgłoszonych do prokuratury w związku z jakimiś podejrzeniami popełnienia przestępstwa i ile z tych osób jest w tym momencie objętych immunitetem parlamentarnym? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam panią poseł Anitę Czerwińską, Prawo i Sprawiedliwość. Zapraszam, pani poseł.</utt>
    </speech>
    <speech speaker="Poseł Anita Czerwińska">
      <utt t="norm">Pani marszałek, Wysoka Izbo, panie ministrze, od 13 grudnia 2023 r. do dzisiaj prezes Rady Ministrów nie powołał na wniosek ministra wiceprzewodniczącego Komitetu do Spraw Pożytku Publicznego w randze sekretarza stanu w KPRM-ie. Mam pytanie: Czy został przez ministra – a jeśli tak, to kiedy – złożony wniosek do prezesa Rady Ministrów o powołanie wiceprzewodniczącego? Czy jego niepowołanie do dzisiaj ma oznaczać lub wiąże się z planami likwidacji komitetu i Narodowego Instytutu Wolności oraz/lub likwidacji czy ograniczenia finansowania przynajmniej niektórych rządowych programów wspierania rozwoju społeczeństwa obywatelskiego? Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam panią poseł Urszulę Koszutską, Koalicja Obywatelska.</utt>
    </speech>
    <speech speaker="Poseł Urszula Koszutska">
      <utt t="norm">Szanowna pani marszałek, panie ministrze, Wysoka Izbo, Narodowy Instytut Wolności został powołany do zadań, których celem jest zwiększenie aktywności oraz zaangażowania obywateli w rozwój własnego państwa. Cel wyjątkowo zacny, zakładający zaufanie obywateli do agend rządowych. Niestety to niezbędne zaufanie, które jest potrzebne do budowania społeczeństwa obywatelskiego oraz zaangażowania społecznego, w tym przypadku zostało poważnie nadwyrężone przez poprzednią władzę. Teraz przed nami wiele pracy mającej na celu odbudowanie zaufania do instytucji państwowych. Aby je zrekonstruować, a być może w wielu przypadkach utworzyć na nowo, potrzebne są jednolite, transparentne, przejrzyste zasady oceny wniosków składanych do Narodowego Instytutu Wolności. A zatem pojawia się pytanie: Panie ministrze, czy aktualnie prowadzone są prace mające na celu wdrożenie mechanizmów oraz systemów zapewniających unikanie stwierdzonych przez NIK poważnych nieprawidłowości</utt>
      <utt t="reaction">Dzwonek</utt>
      <utt t="norm">dokonanych przez poprzednią władzę? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam panią poseł Agnieszkę Ścigaj, Prawo i Sprawiedliwość.</utt>
    </speech>
    <speech speaker="Poseł Agnieszka Ścigaj">
      <utt t="norm">Pani marszałek, Wysoka Izbo, panie ministrze. Przez ponad 2 miesiące pani minister wstrzymywała podpisanie rocznych planów finansowych na sześć programów rozwojowych organizacji pozarządowych, harcerskich, uniwersytetów ludowych, międzynarodowych domów spotkań, organizacji poradnictwa, funduszu młodzieżowego. Przez to nie było możliwe podpisanie ponad 200 umów ani wypłacenie z już rozpoczętych projektów… Bardzo często wiele organizacji pozarządowych ze środków założonych przez nie same… Państwo wymieniliście kilka organizacji, a mówimy tu o tysiącach organizacji, które straciły płynność finansową. Na wiele działań musiały one założyć środki własne związane z wypłatą wynagrodzeń dla opiekunów osób niepełnosprawnych, dla opiekunów medycznych, dla opiekunów wolontariuszy, wychowawców. Straciły tę możliwość. Jaki był powód wstrzymywania tych środków? Czy była to tylko i wyłącznie ponowna ocena polityczna tych wniosków? Przecież nowych ekspertów jeszcze nie ma, więc nie ocena merytoryczna, a polityczna</utt>
      <utt t="reaction">Dzwonek</utt>
      <utt t="norm">, bo jest nowy dyrektor, który jest członkiem Platformy Obywatelskiej.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Annę Sobolak, Koalicja Obywatelska.</utt>
    </speech>
    <speech speaker="Poseł Anna Sobolak">
      <utt t="norm">Pani marszałek, Wysoka Izbo, Narodowy Instytut Wolności – Centrum Rozwoju Społeczeństwa Obywatelskiego odgrywać powinien, skoro już został powołany, istotną rolę w Polsce ze względu na swoje zadania, cele, które koncentrują się na wspieraniu i rozwoju społeczeństwa obywatelskiego. Jego działalność powinna pozwalać na rozwój chociażby organizacji pozarządowych. Przypomnę, że NGO zdały niebywały egzamin w dwóch wielkich próbach, z jakimi mierzyło się w ostatnich latach nasze społeczeństwo, pandemią COVID i sytuacją migracyjną w związku z rosyjską agresją na Ukrainie, ale również w promowaniu wartości demokratycznych i budowaniu silnej społeczności lokalnej. Środki NIW powinny być przeznaczone na inicjatywy, które wzmacniają kapitał społeczny, promują aktywność obywatelską oraz wspierają integrację, inkluzyjność w społeczeństwie. NIW wytransferował w minionych latach ok. 1 mld zł, przypomnę, tej wielkości inwestycję mamy na Dolnym Śląsku, szpital onkologiczny, dolnośląskie centrum onkologiczne</utt>
      <utt t="reaction">Dzwonek</utt>
      <utt t="norm">, gdzie dochodziło do różnych patologii.</utt>
      <utt t="interrupt" by="Głos z sali">No już pani o patologiach nie powinna mówić.</utt>
      <utt t="norm">Procesy oceny wniosków, weryfikacja i rozliczenia były nierzetelne. Moje pytanie brzmi: Ilu działaczy PiS uczestniczyło w ocenianiu wniosków i weryfikacji jako tzw. eksperci, ile wniosków ocenili i zaakceptowali według własnego uznania…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Anna Sobolak">
      <utt t="norm">…oraz ile na tym zarobili? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Andrzeja Śliwkę, Prawo i Sprawiedliwość.</utt>
    </speech>
    <speech speaker="Poseł Andrzej Śliwka">
      <utt t="norm">Dziękuję, pani marszałek. Pani marszałek, Wysoka Izbo, panie ministrze, pan tutaj dużo z tej mównicy mówił o uczciwości, niezależności, rzetelności. To mam do pana ministra pytanie. Jakby pan minister mógł mnie słuchać. Pan mówił o niezależności, uczciwości, rzetelności. Chciałbym jedno nazwisko panu podać. Michał Braun, radny Platformy Obywatelskiej z Kielc, który wpierw został zatrudniony na stanowisku kierownika projektu, później był pełniącym obowiązki, a następnie wygrał niezależny konkurs. I pan tutaj, panie ministrze, przychodzi i mówi o uczciwości, niezależności i rzetelności. Ja mam konkretne pytania do pana. Jeżeli pan mi nie odpowie, to proszę, żeby pan mi odpowiedział na piśmie. Jaki projekt realizował radny Braun w NIW-ie, kiedy był kierownikiem projektu? W jakim stopniu cele tego projektu i oczekiwania wobec niego zostały zrealizowane?</utt>
      <utt t="reaction">Dzwonek</utt>
      <utt t="norm">Czy zatrudnienie go jako kierownika projektu nie było obejściem ustawy o służbie cywilnej, która uniemożliwia zatrudnienie w korpusie służby cywilnej osób, które są radnymi? Pan ma dużo czasu jako jeden ze 134 wiceministrów, ministrów w najliczniejszym rządzie od 1989 r. Głęboko wierzę, że znajdzie pan czas na udzielenie odpowiedzi i na to pytanie odpowie.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Mirosław Suchoń">Takie bzdury.</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie pośle, dziękuję bardzo. I zapraszam panią poseł Magdalenę Kołodziejczak, Koalicja Obywatelska.</utt>
    </speech>
    <speech speaker="Poseł Magdalena Małgorzata Kołodziejczak">
      <utt t="norm">Pani marszałek, panie posłanki, panowie posłowie, uzasadnienie powołania Narodowego Instytutu Wolności brzmiało niezwykle kusząco: wsparcie trzeciego sektora, zachęcenie ludzi do budowania swojej tożsamości, do rozwijania swoich społeczności, aktywizacja. Był nawet takie sformułowanie: wsparcie małych i biednych inicjatyw. W pewnym momencie przeniesiono. narodowy instytut do kancelarii premiera. Miało to podnieść prestiż tej instytucji. Ale na tym kończy się teoria. O nieprawidłowościach mówiono tutaj już dużo. Proponuję przeczytać dokładnie raport NIK-u, który miażdżąco pisze o tych działaniach. Ale pieniądze, jeżeli chodzi o ten wydany miliard złotych, to nie tylko koszt, który ponieśliśmy, ale to również zawód dla wolontariuszy, ludzi dobrej woli działających na rzecz osób trzecich.</utt>
      <utt t="reaction">Dzwonek</utt>
      <utt t="norm">Mam pytanie do pana ministra: Jaką kwotę pochłonęło samo funkcjonowanie, chodzi o administrację, Narodowego Instytutu Wolności? Czy został wykonany audyt? W części już pan minister odpowiedział. Jakie są wnioski? Czy były udzielane dofinansowania dla organizacji w sytuacjach, kiedy decyzje ekspertów były negatywne? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">I zapraszam pana posła Sławomira Skwarka, Prawo i Sprawiedliwość.</utt>
    </speech>
    <speech speaker="Poseł Sławomir Skwarek">
      <utt t="norm">Pani marszałek, Wysoka Izbo, na razie wydaje się, że umiecie tropić, ale sprawdzimy, czy potraficie liczyć. To pierwsze szybkie pytanie: Ile konkursów przeprowadził NIW do roku 2023? Ilu organizacjom przyznane zostały granty? Chcę sprawdzić, jak liczne jest to zbrojne ramię PiS-u. Jaką kwotą dysponował NIW do 2023 r.? Jak będzie to podsumowanie, to poproszę pana ministra o strategię. Czy zamierzacie zlikwidować NIW, czy tylko zmienicie nazwę, jak to jest w waszej praktyce? Czy planujecie zlikwidować któryś z dziewięciu filarów, programów? A może utworzycie nowy? Jaki? Zapewne nie potraficie, zastaliśmy jeden program. Zobaczymy, czy potraficie choć jeden więcej stworzyć.</utt>
      <utt t="reaction">Dzwonek</utt>
      <utt t="norm">I pytanie odnośnie do spraw bieżących, dochodzących głosów z NGOs: Czy i kiedy Narodowy Instytut Wolności zakończył weryfikację sprawozdań cząstkowych bądź końcowych złożonych po zakończeniu działań realizowanych w 2023 r.?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. I zapraszam pana posła Marcina Józefaciuka, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowna pani marszałek, Wysoka Izbo, w wystąpieniu pokontrolnym wykazano szereg nieprawidłowości, m.in. nie wprowadzono w NIW dodatkowych mechanizmów oceny wniosków złożonych przez podmioty ubiegające się o ponowne dotacje. Brakowało mechanizmów zapobiegających multiplikowaniu dofinansowania tych samych podmiotów z różnych konkursów organizowanych przez NIW. Opisane przez NIK zaniechania doprowadziły do powstania patologii. Chodzi np. o sytuację, w której organizacja ze środków otrzymanych od NIW dokonała zakupu nieruchomości, na której utrzymanie nie było jej stać, co później przedstawiono jako uzasadnienie do udzielenia jej dotacji na utrzymanie nieruchomości w ramach innego konkursu NIW. Nie koresponduje to z zasadami, odnośnie do jakich utworzony został instytut. Chodzi o działanie, którego celem jest zwiększenie zaangażowania obywateli i organizacji oraz zwiększenie inicjatyw oddolnych i lokalnych. Moje pytania: Co zostało zrobione w celu wyprostowania 20 nieprawidłowości stwierdzonych przez NIK? Jakie przyjęto priorytety w ich prostowaniu? W jaki sposób obecne kierownictwo chce zapobiec w przyszłości powstawaniu tego typu nieprawidłowości? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. I zapraszam panią poseł Agatę Wojtyszek, Prawo i Sprawiedliwość.</utt>
    </speech>
    <speech speaker="Poseł Agata Wojtyszek">
      <utt t="norm">Szanowna pani marszałek, Wysoka Izbo, Narodowy Instytut Wolności od lat wspierał organizacje pozarządowe, które realizują ważne społeczne cele, wspierają integrację społeczną i edukację oraz inicjują zmiany społeczne. W tych działaniach zawsze mogły liczyć na wsparcie Narodowego Instytutu Wolności. Dziś czekają nie na wasze rozliczenia, tylko na działanie, na kolejne wsparcie i nowe inicjatywy. W związku z tym proszę o udzielenie odpowiedzi na następujące pytania: Jakie nowe programy wspierania rozwoju społeczeństwa obywatelskiego rozpoczęło przygotowywać ministerstwo od dnia 13 grudnia 2023 r. do dnia dzisiejszego? I czego one dotyczą? Jeśli tak, to na jakim etapie są te inicjatywy? A jeśli nie, to jakie konkretne inicjatywy zamierzacie państwo podjąć w najbliższych miesiącach? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. I zapraszam panią poseł Iwonę Kozłowską, Koalicja Obywatelska.</utt>
    </speech>
    <speech speaker="Poseł Iwona Maria Kozłowska">
      <utt t="norm">Pani marszałek, Wysoka Izbo, z inicjatywy ministra kultury i dziedzictwa narodowego Piotra Glińskiego w październiku 2017 r. powstał Narodowy Instytut Wolności. To jedna z wielu instytucji kultury powołanych przez ówczesnego ministra dziedzictwa i kultury narodowej. Według PiS-owskich populistów instytucja NIW miała wspierać organizacje pozarządowe. I znowu PiS-owska rzeczywistość okazała się daleka od obietnic. Kontrola NIK-u wyraźnie wykazała brak rzetelności, zgodności z prawem, celowości i gospodarności w działaniu. Ocena ta jest również rzetelnym podsumowaniem nierządów poprzedniej władzy. Jak mówi stare porzekadło: jak pan, taki kram. Jak donoszą media, by osiągnąć sukces w trzecim sektorze wystarczyło być asystentem PiS-owskiego posła. Jako przykład podano asystentów posłanki Marii Kurowskiej z Solidarnej Polski, którzy uzyskali prawie 1,5 mln zł na działalność organizacji.</utt>
      <utt t="reaction">Dzwonek</utt>
      <utt t="norm">Fundacja Instytut Poznański założona przez współpracowników byłego ministra Szymona Szynkowskiego vel Sęka kupiła nieruchomości m.in. za pieniądze NIW-u. Organizacje związane z Robertem Bąkiewiczem otrzymały w latach 2021–2023 ponad 14 mln zł, głównie z Funduszu Patriotycznego i Narodowego Instytutu Wolności. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł. Zapraszam panią poseł Agnieszkę Górską, Prawo i Sprawiedliwość. Nie widzę pani poseł. Zapraszam panią poseł Małgorzatę Pępek, Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Pani marszałek, Wysoka Izbo, przeprowadzona kontrola Najwyższej Izby Kontroli wykazała liczne nieprawidłowości organizacyjne i zarządcze. Proces oceny wniosków, wyłaniania projektów do dofinansowania oraz ich weryfikacji i rozliczania był nierzetelny, a w niektórych przypadkach niezgodny z prawem, niecelowy lub niegospodarny, obarczony ryzykiem korupcji. W dodatku znaczna część nieprawidłowości utrzymywała się stale. Wpłynęło to na ocenę działania instytutu jako instytucji niespełniającej wszelkich wymogów celowego i racjonalnego wydatkowania środków publicznych. Opowiadaliście, że wspieracie działalność organizacji pozarządowych, a w praktyce miliony złotych z dotacji szerokim strumieniem płynęły do organizacji powiązanych oczywiście z PiS-em. Dlaczego wam zwyczajnie nie jest wstyd? Skala nadużyć za waszych rządów przekraczała wszelkie wyobrażenia, ale nadszedł czas rozliczeń.</utt>
      <utt t="reaction">Dzwonek</utt>
      <utt t="norm">Możecie być pewni, że każdego, kto wydatkował pieniądze publiczne niezgodnie z przeznaczeniem, dosięgnie sprawiedliwość. Mam pytanie: Czy już zostały albo kiedy zostaną złożone wnioski o ukaranie wszystkich osób za te nieprawidłowości?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszamy pana posła Włodzimierza Tomaszewskiego, Prawo i Sprawiedliwość.</utt>
    </speech>
    <speech speaker="Poseł Włodzimierz Tomaszewski">
      <utt t="norm">Wszystko można, szanowni państwo, policzyć. Można policzyć, ile organizacji pozarządowych otrzymało wsparcie, w jakich latach otrzymały one wsparcie, ile było tych organizacji, jakie pieniądze otrzymały te organizacje. Wtedy dopiero można oceniać. Otóż, szanowni państwo, mówimy o całej historii odradzania się czy budowania społeczeństwa obywatelskiego. Zaczęliśmy od odrodzenia samorządu, od kolejnych etapów reform. Organizacje pozarządowe otrzymywały prawdziwe wsparcie od specjalistów i od tego środowiska, w którym aktywnie działał, w którym głównym ekspertem był prof. Piotr Gliński. Stowarzyszenie Klon/Jawor budowało całą bazę kontaktów. Chodzi przede wszystkim o ustawę, która powstała dzięki tej aktywności dopiero w 2003 r. To właśnie ustawa o działalności pożytku publicznego i wolontariacie. Wsparcie dla tych organizacji wcale nie było tak systematycznie budowane finansowo. Dopiero teraz, kiedy powstały instytucje, również instytucje na poziomie rządowym, które miały wspierać</utt>
      <utt t="reaction">Dzwonek</utt>
      <utt t="norm">te wszystkie organizacje, organizacje te mogły zostać wsparte i otrzymać konkretne środki. Proszę odpowiedzieć: Ile pieniędzy dawano wcześniej i ilu organizacjom? Dopiero wtedy będziemy mogli mówić o budowie społeczeństwa obywatelskiego.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Henryka Szopińskiego, Koalicja Obywatelska.</utt>
    </speech>
    <speech speaker="Poseł Henryk Szopiński">
      <utt t="norm">Pani marszałek, Wysoka Izbo, Narodowy Instytut Wolności powstał w 2017 r. i od samego początku miał pokaźny budżet. Miał wspierać rozwój społeczeństwa obywatelskiego. A co wspierał, jak wspierał? Wielokrotnie słyszeliśmy o tym w tej Izbie. Z doniesień prasowych wiem, że bardzo, bardzo wspierał kampanie wyborcze polityków PiS, także w naszej Wielkopolsce. Z tego wynika moje pytanie. Wiem, że z dotacji instytutu korzystał Instytut Poznański. Było to jakieś 1,5 mln zł. Chciałem zadać pytanie, czy Instytut Poznański również był objęty kontrolą. Czy stwierdzono jakieś nieprawidłowości? Jeżeli tak, to czy będzie musiał zwracać dotację? W jakiej wysokości? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią posłankę Katarzynę Stachowicz, Koalicja Obywatelska.</utt>
    </speech>
    <speech speaker="Poseł Katarzyna Stachowicz">
      <utt t="norm">Pani marszałek, Wysoka Izbo, z kontroli przeprowadzonej przez NIK w Narodowym Instytucie Wolności wynika, że jeden z beneficjentów, Fundacja Polska Wielki Projekt finansowała kongresy Prawa i Sprawiedliwości. W związku z tym proszę o informację, jaką kwotę wsparcia otrzymała ta fundacja w latach 2018–2023 oraz ile kontroli zostało przeprowadzonych w tym czasie w Narodowym Instytucie Wolności.</utt>
      <utt t="reaction">Oklaski</utt>
      <utt t="interrupt" by="Głos z sali">Fantazjuje pani.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, pani poseł. Zapraszam pana posła Bartosza Zawieję, Koalicja Obywatelska. Nie widzę. Zapraszam pana posła Pawła Rychlika, Prawo i Sprawiedliwość. Również nie widzę. Zatem proszę o zabranie głosu przedstawiciela wnioskodawców panią poseł Maję Ewę Nowak. Pani poseł, czas na panią. Zapraszam serdecznie.</utt>
    </speech>
    <speech speaker="Poseł Maja Ewa Nowak">
      <utt t="norm">Szanowna Pani Marszałek! Panie Ministrze! Bardzo dziękuję za udzielenie wyczerpujących odpowiedzi na zadane pytania. Bardzo się cieszymy, że Narodowy Instytut Wolności podjął szereg działań naprawczych, a także tych zmierzających do zwrotu środków przekazywanych z naruszeniem procedur programowych oraz że wstrzymane zostało dalsze przekazywanie dotacji dla organizacji, które prawdopodobnie nigdy nie powinny ich otrzymać. Środowisko organizacji pozarządowych składa się ze wspaniałych, kreatywnych ludzi, którzy często poświęcają swój prywatny czas i prywatne środki finansowe, aby zmieniać rzeczywistość wokół siebie. Bardzo dobrze, że jako państwo przeznaczamy środki na rozwój tych organizacji. Właśnie w tym celu powstał Narodowy Instytut Wolności. Niestety Zjednoczona Prawica postanowiła, podobnie jak w przypadku Funduszu Sprawiedliwości, programu willa+ czy Lasów Państwowych, wykorzystywać środki publiczne na wsparcie wybranych organizacji i przedsięwzięć, działając na zamówienie polityczne, łamiąc prawo i obowiązujące w tym zakresie procedury. Niedopuszczalne i niewyobrażalne jest to, żeby instytucja, która powstała po to, żeby wspierać działalność fundacji i stowarzyszeń, które na co dzień wspierają Polki i Polaków, powodowała, że społeczeństwo naszego kraju, słysząc o oszustwach, nieuczciwie przyznawanych środkach, które trafiały w ręce zaprzyjaźnionych organizacji lub tych sztucznie powstających na potrzeby konkretnych projektów, zaczęło nabierać podejrzeń co do uczciwości polskich NGO w ogóle. Nie możemy dopuścić do tego, żeby z powodu błędów popełnianych przez naszych poprzedników Polki i Polacy tracili zaufanie do organizacji, które powstają właśnie po to, żeby nas wszystkich wspierać, często w najtrudniejszych momentach życia wielu Polek i Polaków. Jako Polska 2050 będziemy się uważnie przyglądać temu, co dzieje się w środowisku organizacji pozarządowych. Mam nadzieję, że czasy łamania procedur, kolesiostwa i przekazywania środków zaprzyjaźnionym organizacjom są już definitywnie za nami. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł. Proszę o zabranie głosu podsekretarza stanu w Kancelarii Prezesa Rady Ministrów pana Marka Krawczyka.</utt>
    </speech>
    <speech speaker="Podsekretarz Stanu w Kancelarii Prezesa Rady Ministrów Marek Krawczyk">
      <utt t="norm">Szanowna Pani Marszałek! Panie i Panowie Posłowie! Wysoka Izbo! Na początek chciałem odpowiedzieć na te uwagi dotyczące dyrektora Narodowego Instytutu Wolności. Szanowni państwo, wiem, że to trudno sobie wyobrazić, ale został przeprowadzony transparentny konkurs…</utt>
      <utt t="interrupt" by="Głos z sali">Tak, proszę nie kpić. Nawet pani marszałek się śmieje.</utt>
      <utt t="interrupt" by="Głos z sali">Z ciebie.</utt>
      <utt t="norm">…o którego etapach informowaliśmy na bieżąco. Zachęcam, ponieważ cała dokumentacja z tego konkursu jest dostępna na stronach rządowych, łącznie z elementem wysłuchania publicznego, gdzie wszystkie osoby mogły zadać swoje pytania, mogły przyjrzeć się kandydatom i ocenić</utt>
      <utt t="reaction">Gwar na sali, dzwonek</utt>
      <utt t="norm">, jak ten proces wyglądał… Tak że co do wyboru samego kandydata nie mam tu absolutnie żadnej wątpliwości. A dlaczego wybrany został akurat Michał Braun? Szukaliśmy, szanowni państwo – myślę tutaj o komisji, o całej procedurze – osoby, która ma jasną wizję kierunków rozwoju społeczeństwa obywatelskiego. Pan Michał Braun postrzega NIW jako instytucję apolityczną w decyzjach i przede wszystkim transparentną w procedurach. To jest pewne novum, które za czasów Prawa i Sprawiedliwości nie miało miejsca.</utt>
      <utt t="interrupt" by="Głos z sali">To jest żart.</utt>
      <utt t="norm">Tak że tutaj jest niewątpliwie wielka zmiana. Chciałem zwrócić uwagę, że pan Michał Braun nie ubiegał się o żaden mandat w ostatnich trzech kampaniach wyborczych. Obecnie nie jest, z tego, co wiem, już radnym w Kielcach.</utt>
      <utt t="interrupt" by="Głos z sali">Osiągnięcie.</utt>
      <utt t="norm">Tak że jestem przekonany, że pan Michał Braun będzie właściwie realizował powierzone mu zadania i spowoduje, że Narodowy Instytut Wolności w końcu zacznie we właściwy sposób funkcjonować, zgodnie z przepisami prawa. Padło tutaj bardzo dużo pytań od pań posłanek i panów posłów, dlatego postaram się szybko teraz odpowiedzieć na wszystkie. Jeżeli nie zdążę, to udzielę odpowiedzi pisemnie, żeby wszystko było absolutnie jasne. Więc jeżeli chodzi o budżet Narodowego Instytutu Wolności, to w tym momencie jest to 262 mln zł rocznie w 11, a nie, jak tutaj padało, 8 programach tematycznych. Trwają dalsze kontrole. Obecnie kontrolujemy mniej więcej jakieś 40 mln zł, jeżeli chodzi o wielkość kwot przeznaczonych na organizacje pozarządowe. I tutaj należy oczekiwać dalszych efektów. Mam nadzieję, że one przyjdą jak najszybciej. Padło też pytanie, jak zabezpieczyć na przyszłość Narodowy Instytut Wolności. To są wnioski wyciągnięte przede wszystkim z tego audytu wewnętrznego, ale też z audytu przeprowadzonego przez Najwyższą Izbę Kontroli: nowe procedury, wymiana ekspertów, wprowadzenie rzeczywistej zasady losowania ekspertów do projektów, a przede wszystkim brak ingerencji dyrekcji w konkretne konkursy. To jest zjawisko, tak jak już wspominałem poprzednio, które wielokrotnie miało miejsce w ostatnich latach, co powodowało zmianę kolejności list rankingowych.</utt>
      <utt t="interrupt" by="Głos z sali">To jest kłamstwo. Dyrektor nic nie zmieniał.</utt>
      <utt t="norm">Tutaj pan poseł Gliński wspominał o mojej aktywności w Stowarzyszeniu Przymierze Rodzin. Rzeczywiście byłem członkiem tego stowarzyszenia, jakieś 20 lat temu prowadziłem obozy dla dzieci i młodzieży. Bardzo dobrze to wspominam. Jakieś nieaktualne informacje ma pan poseł, ponieważ nigdy we władzach tej organizacji nie zasiadałem, ale rozumiem, pewnie nie zdążył pan sprawdzić dobrze.</utt>
      <utt t="interrupt" by="Głos z sali">Otrzymywała ona granty, czy nie…</utt>
      <utt t="norm">Jeżeli chodzi o kolejne pytania, które padały, to wspomniany został program dla organizacji harcerskich. Chciałem powiedzieć, że to jest bardzo dobry, wartościowy i ciekawy program. Absolutnie on nie będzie likwidowany. Chciałem uspokoić panie i panów posłów. Wszystkie umowy w tym programie są podpisywane na bieżąco…</utt>
      <utt t="interrupt" by="Głos z sali">Kto stworzył ten program?</utt>
      <utt t="norm">…i nie ma tutaj żadnych opóźnień. Kolejne pytanie dotyczyło programu dla uniwersytetów ludowych. Obecnie dwa uniwersytety nie otrzymały… nie została z nimi zawarta umowa ze względu na błędy proceduralne. Tutaj któryś z panów posłów wspomniał o programie dla ochotniczych straży pożarnych, pytając, czy on powstanie w najbliższym czasie. Chciałem powiedzieć, że mocno zastanawiamy się nad takim programem, poszukując jednocześnie na niego dodatkowych środków. Uważamy, że jest to bardzo ważny obszar funkcjonowania społeczeństwa obywatelskiego. Być może tutaj w ramach ustawy o ochronie ludności, nad którą niebawem będzie procedował Sejm, takie środki dla organizacji pozarządowych w ramach ochrony ludności i m.in. właśnie ochotniczych straży pożarnych się znajdą. Jeżeli chodzi o „Międzynarodowe domy spotkań”, to chciałbym uspokoić, że nie ma od grudnia żadnych zmian w tym programie. W tym momencie zostało podpisane osiem umów w ramach tego programu. Jedna umowa jeszcze oczekuje na podpisanie ze względu na błędy proceduralne. Tutaj któraś z pań posłanek zwróciła uwagę, że organizacje pozarządowe potrzebują szerszej informacji o działaniach i możliwościach ubiegania się o środki finansowe. Rzeczywiście staramy się bardzo dbać o promocję, także promocję konkursów Narodowego Instytutu Wolności. Takim działaniem jest przede wszystkim Akademia Narodowego Instytutu Wolności. To jest projekt wyjazdowy, projekt w terenie, w ramach którego cyklicznie spotykamy się z organizacjami pozarządowymi i informujemy m.in. o tym, jak pozyskiwać środki w ramach właśnie Narodowego Instytutu Wolności, ale nie tylko – na działania, które mają na celu budowanie społeczeństwa obywatelskiego. Padł z prawej strony sali szereg pytań dotyczących kadry zarządzającej w Departamencie Społeczeństwa Obywatelskiego w Kancelarii Prezesa Rady Ministrów. Rzeczywiście pan dyrektor Zawadzki został odwołany. Powodem tego odwołania była utrata zaufania do pana dyrektora. Natomiast jeżeli chodzi o pana Dagmira Długosza, to jest kolejny raz, kiedy te pytania są, widzę, nieprzygotowane, jest to niesprawdzone, ponieważ pan Dagmir Długosz sam zrezygnował z funkcji dyrektora Departamentu Społeczeństwa Obywatelskiego. Jeżeli chodzi o doniesienia do prokuratury, ponieważ wiele pytań dotyczyło konsekwencji tych nieprawidłowości, które obserwowaliśmy w ostatnich latach, chciałem powiedzieć, że dzisiaj Narodowy Instytut Wolności złożył już doniesienie do prokuratury wobec dotychczasowego kierownictwa Narodowego Instytutu Wolności. To postępowanie się toczy. Narodowy Instytut Wolności pracuje jeszcze nad kolejnym doniesieniem do prokuratury związanym z oceną ekspercką projektów. Niezależnie od Narodowego Instytutu Wolności Najwyższa Izba Kontroli we własnym zakresie skierowała odrębne doniesienie do prokuratury po tej miażdżącej kontroli, która miała miejsce w Narodowym Instytucie Wolności. Dlatego chciałem państwa uspokoić. Cały czas pracujemy nad przyjrzeniem się dogłębnie sytuacji w ubiegłych latach. Spodziewamy się kolejnych doniesień do prokuratury. Jeżeli chodzi o Komitet do Spraw Pożytku Publicznego w Kancelarii Prezesa Rady Ministrów i uwagi dotyczące niepowołania wiceprzewodniczącego komitetu, chciałem uspokoić państwa z prawej strony sali. Nie ma takiego planu, żeby komitet był likwidowany.</utt>
      <utt t="interrupt" by="Głos z sali">Niemożliwe.</utt>
      <utt t="norm">W przyszłym tygodniu kolejny raz się zbiera. Będziemy pracować nad kolejnymi zagadnieniami. Też w najbliższym czasie planowane jest powołanie wiceprzewodniczącego tego komitetu. Szanowni państwo, jeszcze było jedno pytanie dotyczące pana Brauna i jego zatrudnienia w NIW jako kierownika projektu. Chciałem to zdementować. To jest kolejny raz, kiedy te pytania są mało przemyślane, kiedy to jest mało sprawdzone. Pan Braun nigdy nie był w Narodowym Instytucie Wolności zatrudniony jako kierownik projektu. Tak że za bardzo nie wiem, jak odpowiedzieć na to pytanie.</utt>
      <utt t="reaction">Gwar na sali, dzwonek</utt>
      <utt t="norm">Jeżeli chodzi o koszty administracyjne Narodowego Instytutu Wolności, szanowni państwo, dzisiaj koszty</utt>
      <utt t="reaction">Dzwonek</utt>
      <utt t="norm">Narodowego Instytutu Wolności utrzymują się na poziomie 4% w ramach każdego z programów. Chciałem powiedzieć, że to jest świetny wynik. Można powiedzieć, że te programy są realizowane w sposób oszczędny i właściwy. Dlatego jestem spokojny, że większość środków w ramach programów trafia do organizacji. Padło też pytanie o likwidację Narodowego Instytutu Wolności. Szanowni państwo, uważamy, że Narodowy Instytut Wolności stworzony przez pana Piotra Glińskiego jest narzędziem, które jest bardzo potrzebne i może osiągnąć bardzo dobre rezultaty, pod warunkiem że procedury będą transparentne, nie będzie tutaj dochodziło do oddziaływania politycznego i manipulowania konkursami. Dlatego nie ma planów likwidowania Narodowego Instytutu Wolności. Można powiedzieć inaczej: Narodowy Instytut Wolności w wydaniu sprzed października ub.r. już nie istnieje, ponieważ jest to zupełnie inny instytut, z którego pieniądze trafiają do organizacji, bez znaczenia, z której strony sceny politycznej dana organizacja ma jakieś ewentualne sympatie. Liczy się jakość, liczy się projekt, liczy się ocena ekspercka…</utt>
    </speech>
    <speech speaker="Wicemarszałek Monika Wielichowska">
      <utt t="norm">Proszę kończyć, panie ministrze.</utt>
    </speech>
    <speech speaker="Podsekretarz Stanu w Kancelarii Prezesa Rady Ministrów Marek Krawczyk">
      <utt t="norm">…i nic więcej nie będzie, szanowni państwo, brane pod uwagę. Pieniądze dla organizacji pozarządowych nie będą miały więcej barw politycznych. Chciałem na koniec bardzo podziękować organizacjom pozarządowym i wszystkim osobom, które uczestniczą każdego dnia w ramach swoich społeczności w tych działaniach, ponieważ państwa wkład w to, co się dzieje dzisiaj w naszym kraju, i odpowiadanie na wyzwania, które są przed naszym krajem, są nieocenione. Chciałem uspokoić wszystkie organizacje, które realizują swoje projekty we właściwy sposób…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Podsekretarz Stanu w Kancelarii Prezesa Rady Ministrów Marek Krawczyk">
      <utt t="norm">…zgodnie z regulaminami wykorzystują środki finansowe. Te organizacje mogą być spokojne. Natomiast te organizacje, które dostawały pieniądze po znajomości, na zamówienie polityczne, mogą się obawiać tego, że już niedługo kontrolerzy zapukają do drzwi i będą sprawdzać, czy żadna złotówka z publicznych pieniędzy nie została zmarnowana. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję panu ministrowi. Wypowiedź ta kończy rozpatrywanie tego punktu porządku dziennego. Ogłaszam przerwę do godz. 13, do bloku głosowań.</utt>
      <utt t="reaction">Przerwa w posiedzeniu od godz. 12 min 56 do godz.13 min 03</utt>
    </speech>
    <speech speaker="Marszałek Szymon Hołownia">
      <utt t="norm">Dzień dobry państwu. Wznawiam obrady. Powracamy do rozpatrzenia punktu 15. porządku dziennego: Sprawozdanie Komisji Regulaminowej, Spraw Poselskich i Immunitetowych w sprawie wniosku oskarżyciela prywatnego Tomasza Piotrowskiego reprezentowanego przez adwokata Macieja Syzdoła z dnia 6 maja 2024 r. o wyrażenie zgody na pociągniecie do odpowiedzialności karnej posła Mariusza Błaszczaka. Przypominam, że Sejm, zgodnie z art. 133 ust. 6 regulaminu Sejmu, rozpatruje sprawozdanie komisji, wysłuchując jedynie sprawozdawcy. Prawo do zabrania głosu przysługuje również posłowi, którego wniosek dotyczy. Nad sprawozdaniem tym nie przeprowadza się dyskusji. W dniu wczorajszym Sejm wysłuchał sprawozdania komisji przedstawionego przez panią poseł Gabrielę Lenartowicz. Bardzo proszę o zabranie głosu pana posła Mariusza Błaszczaka, którego wniosek dotyczy.</utt>
    </speech>
    <speech speaker="Poseł Mariusz Błaszczak">
      <utt t="norm">Dziękuję. Panie Marszałku! Wysoki Sejmie!</utt>
      <utt t="reaction">Gwar na sali, dzwonek</utt>
      <utt t="norm">W zasadzie wszystko, co chciałem przekazać Wysokiej Izbie na temat tego wniosku, przekazałem wczoraj podczas posiedzenia komisji regulaminowej, natomiast przypominam, że to sprawa z prywatnego aktu oskarżenia, złożonego przez sfrustrowanego człowieka. Sądzę, że warto przypomnieć jeszcze raz istotę tej sprawy.</utt>
      <utt t="interrupt" by="Głos z sali">Murem za polskim mundurem!</utt>
      <utt t="norm">Otóż ona się sprowadza do zdania zawartego we wniosku składanym w tym akcie oskarżenia. Cytuję: Od dnia 16 grudnia 2022 r. do dnia 24 kwietnia…</utt>
      <utt t="reaction">Gwar na sali, dzwonek</utt>
      <utt t="interrupt" by="Głos z sali">Panie marszałku, niech pan uspokoi salę.</utt>
    </speech>
    <speech speaker="Marszałek Szymon Hołownia">
      <utt t="norm">Szanowni państwo, trwają obrady. Jeżeli jest konieczność prowadzenia jeszcze jakichś rozmów, bardzo proszę o przeniesienie ich w kuluary. Kontynuujemy posiedzenie. Bardzo państwa proszę.</utt>
    </speech>
    <speech speaker="Poseł Mariusz Błaszczak">
      <utt t="norm">To uwaga, jeszcze raz przeczytam państwu istotę tego wszystkiego, co sprowadza się do wniosku. Otóż od dnia 16 grudnia 2022 r. do dnia 24 kwietnia 2023 r. Dowództwo Operacyjne Rodzajów Sił Zbrojnych w ogóle nie dysponowało informacjami, że na terytorium Polski wleciała rosyjska rakieta. To jest właśnie istota sprawy. Mnie oskarżano – opozycja ówczesna, dziś koalicja rządząca, media – o to, że wiedziałem, że rakieta wleciała na terytorium Rzeczypospolitej Polskiej.</utt>
      <utt t="interrupt" by="Poseł Jakub Rutnicki">Zegarki za 6 tys. sobie załatwiałeś.</utt>
      <utt t="norm">A tu mamy wprost stwierdzenie, że Dowództwo Operacyjne Rodzajów Sił Zbrojnych w ogóle nie dysponowało takimi informacjami. Skoro dowództwo operacyjne odpowiedzialne za obronę przeciwpowietrzną i przeciwrakietową nie dysponowało takimi informacjami, to czy takimi informacjami mógł dysponować minister?</utt>
      <utt t="reaction">Gwar na sali, dzwonek</utt>
      <utt t="norm">Oczywiście nie. Proszę państwa, nie mam żadnych wątpliwości, że posłowie Platformy Obywatelskiej zagłosują za uchyleniem immunitetu. Ale uwierzcie, że to obróci się przeciwko wam.</utt>
      <utt t="interrupt" by="Głos z sali">Nie strasz, nie strasz.</utt>
      <utt t="norm">Wasza władza skończy się prędzej czy później. Komuniści też myśleli, że będą rządzić wiecznie. Chcę zwrócić państwa uwagę na to, że wczoraj powołaliśmy zespół „Stop patowładzy”, który już śledzi wasze nadużycia, a jest ich całe mnóstwo. Roman Giertych złożył zawiadomienie o przestępstwie, którego nie było.</utt>
      <utt t="interrupt" by="Poseł Jakub Rutnicki">Który sobie wybrałeś zegareczek?</utt>
      <utt t="norm">Adam Bodnar przywraca praworządność, rozpruwając szafy pancerne. Wasi siepacze stosują represje i tortury wobec księdza i urzędniczek. Michał Szczerba agitował w czasie ciszy wyborczej.</utt>
      <utt t="interrupt" by="Głosy z sali">Nie na temat.</utt>
      <utt t="norm">Wasi samorządowcy w ramach kampanii wyborczej rozdawali czeki na wydatkowanie państwowych środków.</utt>
      <utt t="interrupt" by="Poseł Jakub Rutnicki">Nie na temat, panie marszałku.</utt>
      <utt t="norm">Sławomir Nitras załatwiał dofinansowanie na modernizację orlików…</utt>
      <utt t="interrupt" by="Poseł Jakub Rutnicki">Panie marszałku, to nie na temat w ogóle.</utt>
      <utt t="norm">…żeby pomóc kandydatowi Platformy Obywatelskiej do rady miasta. Cezary Tomczyk ogłaszał budowę SOR-u w wojskowym szpitalu w Legionowie tylko po to, aby pomóc swojemu kandydatowi na prezydenta miasta…</utt>
      <utt t="interrupt" by="Poseł Jakub Rutnicki">Do rzeczy.</utt>
      <utt t="norm">…i planował wczoraj urządzić potańcówkę dla partyjnych kolegów w wojskowym obiekcie.</utt>
      <utt t="interrupt" by="Głos z sali">To kłamstwo. Nie kłam!</utt>
      <utt t="interrupt" by="Poseł Jakub Rutnicki">Nie kłam. Błaszczak!</utt>
      <utt t="norm">Udała się impreza, panie Tomczyk?</utt>
      <utt t="interrupt" by="Głosy z sali">Skandal!</utt>
      <utt t="norm">Nasz zespół zbiera te wszystkie sprawy i rozliczy was z tego szybciej, niż myślicie.</utt>
      <utt t="interrupt" by="Poseł Jakub Rutnicki">Tak, tak. Z zegarka się rozliczyłeś już?</utt>
      <utt t="interrupt" by="Głos z sali">Nie denerwuj się.</utt>
      <utt t="norm">A do reszty koalicji apeluję o rozsądek przy głosowaniu nad wnioskami o odebranie immunitetów przy sprawach z prywatnego oskarżenia. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Do głosowania w tej sprawie przystąpimy niebawem, w bloku głosowań. Prezydium Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych, druk nr 537. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Właściwa komisja przedłożyła sprawozdanie o uchwale Senatu w sprawie ustawy o zmianie ustawy o Krajowej Radzie Sądownictwa, druk nr 510. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego sprawozdania. Proponuję, aby w tym przypadku Sejm wyraził zgodę na skrócenie terminu, o którym mowa w art. 54 ust. 5 regulaminu Sejmu. Jeżeli nie usłyszę sprzeciwu, będę uważał, że Sejm propozycję przyjął.</utt>
      <utt t="interrupt" by="Poseł Michał Wawer">Sprzeciw!</utt>
      <utt t="norm">Sprzeciw. A więc rozstrzygniemy tę sprawę w głosowaniu. Bardzo państwa proszę o zajęcie miejsc, będziemy głosować. Przystępujemy do głosowania. Kto z pań i panów posłów jest za skróceniem terminu, o którym mowa w art. 54 ust. 5 regulaminu Sejmu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. 235 – za, 190 – przeciw, 2 się wstrzymało. Stwierdzam, że Sejm propozycję przyjął. Zanim przystąpimy do bloku głosowań – dzisiaj mamy prawie 100 głosowań przed sobą, dlatego bardzo proszę państwa o dyscyplinę we wnioskach formalnych – informuję, że są zgłoszenia do wniosków formalnych. Jako pierwszy głos zabierze pan Czesław Siekierski, minister rolnictwa, poseł ziemi świętokrzyskiej, co chyba ma znaczenie, jeśli chodzi o treść pana wystąpienia. Bardzo proszę.</utt>
    </speech>
    <speech speaker="Poseł Czesław Siekierski">
      <utt t="norm">Panie marszałku, panie premierze, panie i panowie posłowie, szanowni państwo, w dniu dzisiejszym, 12 lipca, przypada ustanowiony przez Sejm Dzień Walki i Męczeństwa Wsi Polskiej. Symbolem losów polskich wsi pod okupacją niemiecką jest spacyfikowana w dniach 12, 13 lipca 1943 r. wieś Michniów w województwie świętokrzyskim. Patriotyczna postawa mieszkańców Michniowa, ich przywiązanie do polskości, wolności i niepodległości były pretekstem trwającej 2 dni akcji pacyfikacyjnej. Wieś została doszczęcie spalona, zamordowano lub spalono żywcem ponad 200 mieszkańców tej wsi, a ci, którzy przeżyli, zostali wywiezieni do obozów koncentracyjnych lub na roboty przymusowe. Ponieważ ta zbrodnia była ponad miarę okrucieństw powszechnie stosowanych przez okupanta</utt>
      <utt t="reaction">Dzwonek</utt>
      <utt t="norm">, Michniów stał się symbolem męczeństwa wsi polskiej.</utt>
      <utt t="reaction">Gwar na sali, dzwonek</utt>
      <utt t="norm">Przytoczę słowa tu już wielokrotnie wypowiadane: nie o zemstę, lecz o pamięć i prawdę wołają ofiary. Proszę o uczczenie minutą ciszy zamordowanych przez niemieckich okupantów mieszkańców Michniowa oraz ofiar ze wszystkich polskich wsi spacyfikowanych w okresie II wojny światowej.</utt>
      <utt t="reaction">Zebrani wstają, chwila ciszy</utt>
      <utt t="norm">Wieczny odpoczynek racz im dać, Panie…</utt>
      <utt t="interrupt" by="Posłowie">…a światłość wiekuista niechaj im świeci.</utt>
      <utt t="norm">Niech odpoczywają w pokoju wiecznym.</utt>
      <utt t="interrupt" by="Posłowie">Amen.</utt>
      <utt t="norm">Bardzo państwu dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Jako kolejny wniosek formalny chce przedstawić poseł Witold Tumanowicz, Konfederacja. Bardzo proszę.</utt>
    </speech>
    <speech speaker="Poseł Witold Tumanowicz">
      <utt t="norm">Panie marszałku, Wysoka Izbo, widzę, że sala już się zapełnia, ale chciałbym się dowiedzieć tak naprawdę, czy jesteście wszyscy tutaj przytomni. Dlatego jest wniosek formalny o stwierdzenie kworum. Robię to z tej przyczyny, że okłamujecie Polaków. Ogłosiliście sukces rewizji KPO, ogłosiliście sukces, że nie będzie podatku od aut spalinowych. Natomiast zapomnieliście dodać, że podatek zamieni się w opłatę środowiskową, którą zapłacą przedsiębiorcy, którzy posiadają auta właśnie z silnikami spalinowymi. W tym tak naprawdę zaczęliście przypominać Prawo i Sprawiedliwość, które też myli podatki i opłaty, uważając, że to jest coś innego. To wszystko zapłacą Polacy ze swoich własnych kieszeni. Dość tego szaleństwa. Jeśli ludziom będzie się opłacało przesiąść na auta elektryczne, to po prostu to zrobią. Konfederacja nie zgadza się na nowe opłaty, na nowe podatki. Nie zgadzamy się także na wykluczenie transportowe. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Ponieważ pan poseł Tumanowicz ma wątpliwości, czy jest kworum, obecnie przystąpimy do stwierdzenia tego faktu. Proszę zatem o naciśnięcie jakiegokolwiek przycisku w celu potwierdzenia państwa obecności na posiedzeniu. Ktoś zamierza się wstrzymać w sprawie swojej obecności na posiedzeniu. Proszę o podanie wyników. Głosowało 418 posłów. To ciekawy wynik. Za swoją obecnością na posiedzeniu było 168, przeciw – 45, a wstrzymało się w tej sprawie 205.</utt>
      <utt t="interrupt" by="Poseł Barbara Bartuś">Proszę tak nie interpretować.</utt>
      <utt t="norm">Stwierdzam kworum.</utt>
      <utt t="interrupt" by="Głos z sali">Nie ma kworum.</utt>
      <utt t="norm">Nie, kworum jest. To był raczej opis stanu wewnętrznego państwa posłów.</utt>
      <utt t="interrupt" by="Poseł Barbara Bartuś">Jakbyśmy tak głosowali, to… Proszę tak nie interpretować.</utt>
      <utt t="norm">Pan poseł Przemysław Czarnek, Prawo i Sprawiedliwość. Bardzo proszę.</utt>
    </speech>
    <speech speaker="Poseł Przemysław Czarnek">
      <utt t="norm">Dziękuję bardzo. Panie marszałku, Wysoka Izbo, jesteśmy przed ważnymi głosowaniami. Stop patowładzy. Grupa prawników przygotowała i skierowała do odpowiednich organów odpowiednie zawiadomienia – zawiadomienia na ewidentne przestępstwa i zamach konstytucyjny, którego państwo dokonujecie.</utt>
      <utt t="interrupt" by="Poseł Jakub Rutnicki">Donosić będziecie?</utt>
      <utt t="norm">Ta sama grupa przygotowuje również wystąpienia do międzynarodowych organów prawniczych, po to żeby pokazać, w jaki sposób traktuje się w polskim więzieniu więźniów, ks. Michała Olszewskiego i kobiety – w sposób nieludzki.</utt>
      <utt t="interrupt" by="Poseł Jakub Rutnicki">Donosy na Polskę.</utt>
      <utt t="norm">Nieludzkie traktowanie i tortury. Gdzie wy jesteście, feministki? Dlaczego nie wstawiacie się za kobietami?</utt>
      <utt t="reaction">Oklaski</utt>
      <utt t="norm">Takie jesteście dzisiaj ważne? Gdzie są prawa kobiet? Wszystko to będzie rozliczone. Wszystko to będzie rozliczone, ale za chwilkę głosujemy nad immunitetem pana posła Romanowskiego. Czy państwo wiecie, że wyznaczona już jest sędzia, sędzia stowarzyszenia Iustitia, do rozpatrywania wniosku o jego tymczasowe aresztowanie?</utt>
      <utt t="interrupt" by="Głosy z sali">Skandal!</utt>
      <utt t="norm">Żądamy przerwy, panie marszałku, przywołania tu pana ministra Bodnara i wyjaśnienia, w jaki sposób to zostało przygotowane</utt>
      <utt t="reaction">Dzwonek</utt>
      <utt t="norm">i dlaczego już wiadomo, że sędzia stowarzyszenia Iustitia będzie rozpatrywała wniosek w sprawie tymczasowego aresztowania Romanowskiego. Stop patowładzy.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo panu posłowi. Zanim rozstrzygniemy tę sprawę w głosowaniu, chciałbym pozdrowić harcerzy z parafialnej drużyny harcerskiej z ks. Aleksandrem Dobrońskim z parafii Dobrzyniewo niedaleko mojego rodzinnego Białegostoku. Są tutaj na zaproszenie posła Sebastiana Łukaszewicza. Bardzo serdecznie was witamy.</utt>
      <utt t="reaction">Oklaski</utt>
      <utt t="norm">A my przystępujemy do głosowania nad wnioskiem pana posła Czarnka.</utt>
      <utt t="interrupt" by="Poseł Barbara Oliwiecka">Ja z wnioskiem przeciwnym.</utt>
      <utt t="norm">Ale pani jest zgłoszona też do wniosku formalnego jako kolejna, tak?</utt>
      <utt t="interrupt" by="Poseł Barbara Oliwiecka">Tak.</utt>
      <utt t="norm">Chce się pani wypowiedzieć teraz, czy chce się pani wypowiedzieć w ramach wniosku formalnego za chwilę, kiedy rozstrzygniemy sprawę przerwy?</utt>
      <utt t="interrupt" by="Poseł Barbara Oliwiecka">To za chwilkę.</utt>
      <utt t="norm">Dobrze. To rozstrzygnijmy sprawę przerwy. Przystępujemy do głosowania. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał?</utt>
      <utt t="interrupt" by="Poseł Barbara Bartuś">Mam nadzieję, że kobiety za, by wyjaśnić, jak są kobiety traktowane.</utt>
      <utt t="norm">Głosowało 435 posłów. 193 – za, 241 – przeciw, 1 się wstrzymał.</utt>
      <utt t="interrupt" by="Poseł Barbara Bartuś">I tak się dla was liczą prawa kobiet.</utt>
      <utt t="norm">Sejm wniosek o przerwę odrzucił. Bardzo proszę, pani poseł Barbara Oliwiecka, Polska 2050 – Trzecia Droga.</utt>
    </speech>
    <speech speaker="Poseł Barbara Oliwiecka">
      <utt t="norm">Dziękuję ślicznie. Panie marszałku, ja z wnioskiem formalnym o zmianę porządku obrad. Chodzi o to, żeby Konfederacja mogła się wytłumaczyć, dlaczego oszukała Polaków w wyborach do europarlamentu. Okłamaliście Polki i Polaków. Niestety część wyborców dała się nabrać na to, że zależy wam na silnej Polsce w Unii Europejskiej. Wycieraliście sobie twarze patriotyzmem, a tymczasem w Parlamencie Europejskim podpisaliście pakt z diabłem?</utt>
      <utt t="interrupt" by="Głos z sali">Kłamiesz.</utt>
      <utt t="norm">Weszliście w koalicję z AfD, Alternatywą dla Niemiec.</utt>
      <utt t="interrupt" by="Głosy z sali">Wstyd! Hańba!</utt>
      <utt t="norm">Z najbardziej radykalną, faszyzującą frakcją.</utt>
      <utt t="interrupt" by="Głos z sali">To jest skandal.</utt>
      <utt t="norm">Frakcją, która jawnie realizuje politykę prorosyjską. Frakcją, której przedstawiciele nie uznają granic na Odrze i Nysie i którzy – uwaga – Wrocław i Szczecin uznają za swoje miasta.</utt>
      <utt t="interrupt" by="Głos z sali">Bzdura.</utt>
      <utt t="norm">Frakcją, której lider powiedział, że ludzie w mundurach SS nie byli złymi ludźmi.</utt>
      <utt t="interrupt" by="Głos z sali">Pani się kompromituje.</utt>
      <utt t="norm">Jak chcecie realizować polskie interesy z prorosyjską i skrajnie faszyzującą frakcją?</utt>
      <utt t="interrupt" by="Głos z sali">Poseł Wawer wytłumaczy.</utt>
      <utt t="interrupt" by="Głos z sali">Tam siedzi gość, który się z Putinem obściskiwał.</utt>
      <utt t="norm">Mnie to nie dziwi, bo już nieraz w tej Izbie daliście temu wyraz i pokazaliście swoją prawdziwą twarz.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję.</utt>
    </speech>
    <speech speaker="Poseł Barbara Oliwiecka">
      <utt t="norm">Twarz antyukraińską, prorosyjską, która sprzeciwia się np. zbrojeniu Ukrainy, żeby wojnę wygrał kto? Putin.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, pani poseł.</utt>
    </speech>
    <speech speaker="Poseł Barbara Oliwiecka">
      <utt t="norm">Panie marszałku, tylko jedno, ostatnie zdanie. Zanim to wyjaśnicie, sugeruję zmienić nazwę: Confederation für Deutschland, a więc Konfederacja dla Niemiec, bo tak powinniście się od teraz nazywać.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł. Pan poseł Osmalak chciałby jeszcze zabrać głos w sprawie, która, mam nadzieję, połączy nas wszystkich. Proszę bardzo.</utt>
    </speech>
    <speech speaker="Poseł Łukasz Osmalak">
      <utt t="norm">Panie marszałku, panie premierze, Wysoka Izbo, szanowni obywatele, wczoraj w Rydułtowach na Śląsku w kopalni zginął człowiek, zginął górnik. Wiemy, że sytuacja jest poważna i akcja nie została zakończona. Bardzo bym prosił, abyśmy uczcili ten fakt minutą ciszy.</utt>
      <utt t="reaction">Zebrani wstają, chwila ciszy</utt>
      <utt t="interrupt" by="Głos z sali">Wieczny odpoczynek racz mu dać, Panie…</utt>
      <utt t="interrupt" by="Posłowie">…a światłość wiekuista niechaj mu świeci.</utt>
      <utt t="interrupt" by="Głos z sali">Niech odpoczywa w pokoju wiecznym.</utt>
      <utt t="interrupt" by="Posłowie">Amen.</utt>
      <utt t="norm">Dziękuję bardzo.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Zakończyliśmy wnioski formalne. O możliwość zabrania głosu prosił prezes Rady Ministrów pan Donald Tusk.</utt>
      <utt t="reaction">Oklaski</utt>
      <utt t="norm">Bardzo proszę, panie premierze.</utt>
      <utt t="interrupt" by="Głos z sali">Opowie, o czym rozmawiał na molo.</utt>
    </speech>
    <speech speaker="Prezes Rady Ministrów Donald Tusk">
      <utt t="norm">Panie Marszałku! Panie Posłanki! Panowie Posłowie! Z tą informacją musiałem czekać z oczywistych względów do zakończenia szczytu NATO, który właśnie zakończył się w Waszyngtonie. Za chwilę państwo dobrze zrozumieją, dlaczego dopiero dziś, i to tylko w części, którą mogę ujawnić, zaprezentuję opatrzone klauzulą tajności informacje dotyczące sprawy byłego z naszego punktu widzenia ambasadora przy NATO pana Szatkowskiego. Mówię o tym, i chciałbym, żeby ta sprawa była jasna, ponieważ sądziłem, że w ten sposób będą postępować wszyscy reprezentujący Polskę w kontekście bezpieczeństwa i NATO. Chcieliśmy postępować i postępowaliśmy maksymalnie dyskretnie, tak aby ta sprawa w najmniejszym stopniu nie zaważyła na polskich sprawach, interesach, szczególnie w trakcie trwania szczytu NATO. Dlatego na początku maja służby przekazały panu prezydentowi Andrzejowi Dudzie i mnie notatkę z precyzyjną informacją, która podsumowała wątpliwości czy zasadnicze zastrzeżenia wobec pana Szatkowskiego. Mówię o tym, ponieważ wokół tej sprawy narosły emocje i niestety także wybrzmiały kłamstwa w przestrzeni publicznej, i to zaprezentowane przez najwyższego urzędnika państwa polskiego.</utt>
      <utt t="interrupt" by="Poseł Elżbieta Witek">A co pan prezydent na to?</utt>
      <utt t="norm">Mówię o tym także po to, żeby ugasić jakiekolwiek poczucie niepewności czy negatywne emocje, ponieważ mówię o ustaleniach wobec pana Szatkowskiego, które zostały poczynione przez służby w czasie, kiedy nadzorował je pan Kamiński. Premierem był pan Morawiecki i oczywiście prezydentem był pan Andrzej Duda.</utt>
      <utt t="interrupt" by="Głos z sali">Jest.</utt>
      <utt t="norm">Mówię: był, bo był wtedy, kiedy zostały zaprezentowane informacje na temat pana Szatkowskiego. O tym, że jest, wiemy i jeszcze przez cały rok będzie. Zdaję sobie z tego sprawę. Chciałbym, żebyście państwo w skupieniu wysłuchali tej bardzo skróconej informacji. Jak już wspomniałem, będzie bez szczegółów operacyjnych. Powtarzam: informacji przygotowanej w 2019 r. i powtórzonej w 2022 r., wtedy, kiedy rozstrzygały się losy pana Szatkowskiego jako ambasadora, a później, ponownie, kiedy była kwestia odnowienia jego dostępu do tajnych informacji. Te informacje o panu Szatkowskim przygotowała Służba Kontrwywiadu Wojskowego. Powtarzam jeszcze raz: pod rządami PiS-u prowadzona przez oficerów, szefów służb nominowanych przez PiS. Otóż według ówczesnych ustaleń Służby Kontrwywiadu Wojskowego – o czym pana prezydenta poinformowaliśmy, chociaż zakładaliśmy, że pan prezydent wiedział o tym także wtedy, kiedy upierał się, aby pan Szatkowski został ambasadorem przy NATO – panu Szatkowskiemu zarzucono: nieprawidłowe obchodzenie się z dokumentami niejawnymi…</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Głos z sali">Straszne.</utt>
      <utt t="norm">…kontakty z zagranicznymi służbami specjalnymi, uzyskiwanie nieuprawnionych korzyści majątkowych, a także opieranie się na sugestiach, inspiracjach zagranicznych firm przy sporządzaniu ważnych dokumentów państwowych dotyczących bezpośrednio bezpieczeństwa państwa. Nie wiem, skąd są na sali głosy lekceważenia.</utt>
      <utt t="interrupt" by="Głos z sali">Bo pan ciągle kłamie.</utt>
      <utt t="interrupt" by="Głos z sali">Przeczytaj artykuł z „Wyborczej”.</utt>
      <utt t="norm">Jeszcze raz powtarzam: w 2019 r. SKW w tej sprawie właśnie tak sformułowała swoje zastrzeżenia. Problem polega na tym, że za waszych czasów, kiedy Agencja Bezpieczeństwa Wewnętrznego miała zaopiniować kandydaturę pana Szatkowskiego, ówczesne SKW ukryło te informacje przed Agencją Bezpieczeństwa Wewnętrznego.</utt>
      <utt t="interrupt" by="Głos z sali">Wszystko „Wyborcza” pisała.</utt>
      <utt t="norm">W 2022 r. ta sama SKW, nie podejmując żadnych dalszych czynności wyjaśniających, potwierdziła – także wobec Agencji Bezpieczeństwa Wewnętrznego – zdolność pana Szatkowskiego, jeśli chodzi o dostęp do dokumentów niejawnych. Chciałbym, żeby to dotarło do wszystkich, bo mówimy o sprawach najważniejszych z możliwych. Mówimy o człowieku, który nie tylko miał dostęp do dokumentów o charakterze strategicznym, ale ten dostęp wykorzystywał. Były to dokumenty, które wpływały na decyzje o zamówieniach na gigantyczną skalę. Pan prezydent od początku o tym wiedział, ponownie otrzymał tę informację na początku maja tylko z jedną intencją, żeby więcej nie posyłał pana Szatkowskiego jako reprezentanta Polski w NATO. Co gorsza, pojawiły się nawet sugestie, że pan Szatkowski być może będzie kandydatem ze strony pana prezydenta na jedno z najwyższych stanowisk w NATO. Ja bym tego…</utt>
      <utt t="interrupt" by="Głos z sali">I by wygrał, gdyby nie…</utt>
      <utt t="norm">Tak, istniało realne zagrożenie, że mógł wygrać.</utt>
      <utt t="reaction">Poruszenie na sali</utt>
      <utt t="norm">Z tego powodu… Jak rozumiem, wszyscy bylibyście zadowoleni z tego powodu, że ktoś zakwestionowany przez wasze służby byłby dalej reprezentantem bardzo ważnych interesów dotyczących bezpieczeństwa, a także finansów. Mówię o tym także dlatego, że pan prezydent wykorzystał szczyt NATO, a także media tu, w kraju, do tego, aby w tej sprawie dezinformować opinię publiczną.</utt>
      <utt t="interrupt" by="Głos z sali">Nie kłam.</utt>
      <utt t="interrupt" by="Poseł Antoni Macierewicz">Może ty dezinformujesz? To jest dezinformacja.</utt>
      <utt t="norm">Uważam – i jest to dla mnie niezwykle istotne – że pan prezydent i autorzy tego raportu, i ci, którzy byli mocodawcami pana Szatkowskiego, pan Antoni Macierewicz tu podnosi głos, a pan Szatkowski to były wiceminister u pana Macierewicza, powinni wyjaśnić, dlaczego mimo alarmujących informacji dyskwalifikujących tego człowieka…</utt>
      <utt t="interrupt" by="Poseł Antoni Macierewicz">To jest dezinformacja, co teraz mówisz. Dlaczego dezinformujesz?</utt>
      <utt t="norm">…sporządzonych przez wasze służby, które dostarczyły te informacje komu trzeba, przez tyle lat broniliście pozycji i wpływów tego człowieka. Ta sprawa wymaga wyjaśnienia, podobnie jak inna sprawa, która dzisiaj bulwersuje wszystkich, też dotycząca strategii i bezpieczeństwa, czyli sprawa wyprowadzania gigantycznych sum pieniędzy z rządowej Agencji Rezerw Strategicznych. Wszędzie jest ten sam mechanizm, wszędzie są lepkie ręce…</utt>
      <utt t="interrupt" by="Poseł Antoni Macierewicz">Masz lepkie ręce.</utt>
      <utt t="norm">…wszędzie są gigantyczne pieniądze, wszędzie są ludzie jak nie Kaczyńskiego, to Morawieckiego, jak nie Morawieckiego, to Dudy.</utt>
      <utt t="interrupt" by="Głos z sali">To Tuska.</utt>
      <utt t="interrupt" by="Poseł Barbara Bartuś">Proszę nie obrażać prezydenta kraju.</utt>
      <utt t="norm">Wszędzie w tych sytuacjach pojawiają się interesariusze związani z liderami partii rządzącej. Tylko w jednym dzisiaj się z wami zgadzam, te słowa już wybrzmiały z tej mównicy: stop patowładzy. 15 października Polacy powiedzieli: stop patowładzy, a dzisiaj będą jeszcze tego konsekwencje. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Stop z komuną.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie premierze. Szanowni Państwo! Właściwa komisja przedłożyła sprawozdanie o projekcie uchwały w sprawie upamiętnienia ofiar ludobójstwa dokonanego na Tatarach krymskich, druk nr 535. Zaczynamy tym samym blok głosowań. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego sprawozdania. Serdecznie witam obecną z nami na sali delegację Tatarów krymskich. Jest z nami pan Mustafa Dżemilew, historyczny przywódca społeczności Tatarów krymskich.</utt>
      <utt t="reaction">Oklaski</utt>
      <utt t="norm">Jest Refat Czubarow, przewodniczący Medżlisu – parlamentu Tatarów krymskich.</utt>
      <utt t="reaction">Oklaski</utt>
      <utt t="norm">Jest także Achtem Czyjhoz, deputowany do Rady Najwyższej Ukrainy i wiceprzewodniczący Medżlisu, więziony przez Rosjan po 2014 r. po ich haniebnej inwazji na Krym.</utt>
      <utt t="reaction">Oklaski</utt>
      <utt t="norm">Witamy was serdecznie. Szanowni Państwo! Wobec propozycji wyrażenia zgody na zastosowanie art. 51 pkt 3 regulaminu Sejmu zgłoszony został sprzeciw. W związku z tym sprawę tę rozstrzygniemy w głosowaniu. Przystępujemy do głosowania. Kto z pań i panów posłów jest za wyrażeniem zgody na zastosowanie art. 51 pkt 3 regulaminu Sejmu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 412 – za, 17 – przeciw, nikt się nie wstrzymał. Sejm propozycję przyjął. Przystępujemy do rozpatrzenia punktu 14. porządku dziennego: Sprawozdanie Komisji Kultury i Środków Przekazu o przedstawionym przez Prezydium Sejmu projekcie uchwały w sprawie upamiętnienia ofiar ludobójstwa dokonanego na Tatarach krymskich (druki nr 525 i 535). Proszę teraz pana posła Piotra Adamowicza o przedstawienie sprawozdania komisji.</utt>
    </speech>
    <speech speaker="Poseł Sprawozdawca Piotr Adamowicz">
      <utt t="norm">Panie Marszałku! Wysoka Izbo! Panie Premierze! Szanowni Goście! Przedstawiam sprawozdanie Komisji Kultury i Środków Przekazu o przedstawionym przez Prezydium Sejmu projekcie uchwały w sprawie upamiętnienia ofiar ludobójstwa dokonanego na Tatarach krymskich. To jest druk nr 525. Marszałek Sejmu, zgodnie z art. 37 ust. 1 i art. 40 ust. 1 regulaminu Sejmu, po zasięgnięciu opinii Prezydium Sejmu, skierował w dniu 11 lipca 2024 r. powyższy projekt uchwały do Komisji Kultury i Środków Przekazu do pierwszego czytania. Pierwsze czytanie odbyło się wczoraj. Jeśli chodzi o treść, propozycja była poza 15. posiedzenie Sejmu w dniu 12 lipca 2024 r. Projekt uchwały w sprawie upamiętnienia ofiar ludobójstwa dokonanego na Tatarach krymskich</utt>
    </speech>
    <speech speaker="Poseł Barbara Okuła">
      <utt t="norm">Panie Marszałku! Wysoka Izbo! 18 maja to w Ukrainie Dzień Pamięci o Ofiarach Ludobójstwa Narodu Krymskotatarskiego. Tego dnia rozpoczęła się deportacja Tatarów z Półwyspu Krymskiego. Do bydlęcych wagonów zagoniono ponad 200 tys. osób: mężczyzn, kobiet i dzieci. Zostali oni wywiezieni w haniebnych, nieludzkich warunkach, m.in. na Syberię. Przez kolejne lata Rosjanie systematycznie wymazywali dziedzictwo krymskie. Dopiero po przeszło 40 latach wygnani mieszkańcy mogli powrócić na swoje ziemie. Tatarzy krymscy nadal są nękani przez Moskwę, która prowadzi działania osłabiające ich aktywność i niszczące ich tożsamość. W celu usprawiedliwienia prześladowań przedstawiają Tatarów krymskich jako zdrajców, terrorystów, sabotażystów. Takie działania wzbudzają nienawiść na tle narodowościowym. Przerażające jest to, że w dzisiejszych czasach przywódcy o zapędach imperialistycznych i nacjonalistycznych nadal dążą do zdominowania innych narodów, niszcząc ich tożsamość. Przykro, że nie wyciąga się wniosków z historii</utt>
      <utt t="reaction">Dzwonek</utt>
      <utt t="norm">, która powinna uczyć, że takie działania zawsze doprowadzają do tragedii wielu ludzi. Dlatego warto upamiętniać takie dramatyczne wydarzenia z dziejów historii, ale nie po to, aby wzbudzać nienawiść do oprawców i podsycać nastroje, ale po to, żeby kolejne pokolenia uświadamiać i przestrzegać przed tym, do czego może doprowadzić nienawiść na tle narodowościowym i żądza dominacji jednej narodowości nad inną. Dziś jako parlamentarzyści oddajemy cześć poległym Tatarom krymskim i obiecujemy, że nie zapomnimy o tej bestialskiej zbrodni. Dziękuję.</utt>
      <utt t="reaction">Oklaski</utt>
      <utt t="norm">178 Poseł Sprawozdawca Piotr Adamowicz jakimkolwiek sporem, co chcę podkreślić. Projekt zaproponowany przez Prezydium Sejmu został przyjęty przez aklamację, nie było potrzeby głosowania. Komisja Kultury i Środków Przekazu po przeprowadzeniu pierwszego czytania oraz rozpatrzeniu tego projektu uchwały na posiedzeniu w dniu 11 lipca 2024 r. wnosi: Wysoki Sejm podjąć raczy projekt uchwały z druku nr 525 bez poprawek. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję, panie przewodniczący. Czy ktoś z pań i panów posłów pragnie zabrać głos w tej sprawie? Zgłoszenia, z tego, co słyszę, są.</utt>
      <utt t="interrupt" by="Poseł Krystyna Skowrońska">Jest.</utt>
      <utt t="norm">W związku z powyższym otwieram dyskusję. Proponuję, aby Sejm w dyskusji wysłuchał minutowych oświadczeń w imieniu klubów i koła. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Jako pierwszy głos chce zabrać pan poseł Jacek Świat, Prawo i Sprawiedliwość. Bardzo proszę.</utt>
    </speech>
    <speech speaker="Poseł Jacek Świat">
      <utt t="norm">Panie Marszałku! Wysoka Izbo! W minutę nie da się wiele sensownego powiedzieć. Ta uchwała pozornie wydaje się odległa od polskich spraw, ale myślę, że ten związek jest, i to podwójny. Po pierwsze, Tatarzy krymscy są narodem szczególnie doświadczonym w ostatnim stuleciu. Myślę, że to, co dzieje się dzisiaj na Krymie, ten nacisk, te szykany ze strony władzy Putina wymagają naszej reakcji, ale również są ostrzeżeniem dla innych narodów Europy Środkowo-Wschodniej dotyczącym tego, czym kończy się rosyjski ekspansjonizm. A po drugie, łączy nas z Tatarami wielusetletnia przyjaźń, wielusetletnie zgodne współżycie. Wystarczy przejść się po cmentarzu muzułmańskim na warszawskiej Woli.</utt>
      <utt t="reaction">Dzwonek</utt>
      <utt t="norm">Ileż tam wspaniałych patriotów polskich tatarskiego pochodzenia, żołnierzy, oficerów, artystów, lekarzy, intelektualistów. Jesteśmy więc te reakcje im winni w imię również naszej wspólnej, wspaniałej przeszłości.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję, panie pośle. Jako następna głos zabierze pani posłanka Barbara Okuła, Polska 2050 – Trzecia Droga. Od razu powiem, żeby mógł się przygotować do głosu: jako następny będzie pan poseł Tadeusz Samborski, Polskie Stronnictwo Ludowe – Trzecia Droga.</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję. Pan poseł Tadeusz Samborski, Polskie Stronnictwo Ludowe – Trzecia Droga. Jako następna głos zabierze pani poseł Daria Gosek-Popiołek z Lewicy.</utt>
    </speech>
    <speech speaker="Poseł Tadeusz Samborski">
      <utt t="norm">Szanowny Panie Marszałku! Wysoka Izbo! Dostojni Przedstawiciele Tatarów krymskich! Klub parlamentarny Polskie Stronnictwo Ludowe oczywiście będzie głosował za. Popieramy projekt uchwały w sprawie upamiętnienia ofiar ludobójstwa dokonanego na Tatarach krymskich. Wysoka Izbo, szanowni państwo, represyjne deportacje zawsze wiążą się z bólem wykorzenienia, a także ze śmiercią. Bo przecież, jeśli spojrzymy na liczby ilustrujące ten tragiczny rozdział w historii Tatarów krymskich, to wówczas wysiedlono z ich siedzib rodzinnych 200 tys. osób, z tego 8 tys. zmarło w czasie podróży, 45 tys. – już po przybyciu do celowych miejsc na Syberii i w Azji Centralnej. Prawie czwarta część populacji</utt>
      <utt t="reaction">Dzwonek</utt>
      <utt t="norm">uległa temu właśnie nieszczęściu. Wspominamy również udział Tatarów w ciągu kilku wieków we współżyciu w ramach Rzeczypospolitej Polskiej, a najbardziej – chwalebny i bliższy nam czasowo udział Tatarów i szwadronów tatarskiej jazdy w kampanii wrześniowej 1939 r. Jesteśmy pełni szacunku i uznania, i zrozumienia dla tego nieszczęścia, które dotknęło Tatarów krymskich wówczas, w 1944 r. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pani posłanka Daria Gosek-Popiołek z Lewicy. Bardzo proszę. 15. posiedzenie Sejmu w dniu 12 lipca 2024 r. Projekt uchwały w sprawie upamiętnienia ofiar ludobójstwa dokonanego na Tatarach krymskich</utt>
    </speech>
    <speech speaker="Poseł Michał Wawer">
      <utt t="norm">Panie Marszałku! Wysoka Izbo! Jako Konfederacja nie jesteśmy co do zasady przeciwko upamiętnianiu tragicznych zdarzeń, również przeciwko upamiętnianiu tragedii Tatarów krymskich. Jesteśmy natomiast przeciwni temu, żeby w takich uchwałach zawierać oczywisty fałsz historyczny, bo oczywistym fałszem jest pisanie w uchwale o Tatarach krymskich o jakimś ich bezcennym wkładzie w dziedzictwo narodowe Rzeczypospolitej albo o wielu wiekach pokojowego współżycia Tatarów krymskich z narodem polskim czy z Rzeczpospolitą. Jesteśmy przeciwni również temu, żeby legislację w Sejmie prowadzić w taki sposób, w jaki chce prowadzić pan Kowal i jego przyjaciele z Prezydium Sejmu, tzn. żeby wrzucać coś takiego w ostatniej chwili, przepychać kolanem przez Sejm…</utt>
      <utt t="interrupt" by="Głos z sali">Nie byliście na posiedzeniu komisji, nawet nie przyszliście na posiedzenie komisji.</utt>
      <utt t="norm">…bez możliwości dyskusji, zaproponowania poprawek do tej uchwały, a później wyżywać się na Twitterze na tych, którzy domagają się lepszych standardów i sprzeciwiają się temu, żeby w środku nocy dyskutować w polskim Sejmie o uchwale zawierającej błędy historyczne. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Poseł Daria Gosek-Popiołek">
      <utt t="norm">Panie Marszałku! Wysoka Izbo! Panie Premierze! Szanowni Państwo! To jedna z tych uchwał, w których upamiętniając przeszłość, mówimy o teraźniejszości. Upamiętniamy ludobójstwo na Tatarach krymskich i wielką stalinowską akcję deportacyjną, zorganizowaną w maju 1944 r. na Krymie. To wtedy w ciągu kilku dni przeprowadzono masowe zatrzymania całej ludności krymskotatarskiej Krymu, głównie dzieci i kobiet. Akcja była wyjątkowo brutalna. Pacyfikacja, gwałty, przymusowa praca, przesiedlenia i zbrodnie na ludności. Dziś, gdy trwa agresja rosyjska przeciwko Ukrainie, Tatarzy krymscy znów doświadczają prześladowań, których celem jest zniszczenie ich tożsamości i kultury. Dlatego dziś, przypominając historię, musimy mówić o współczesności. Gdy Tatarzy krymscy w 2014 r. opowiedzieli się po stronie Ukrainy, spotkały ich represje. Zginął wtedy aktywista Reszat Ametow, barbarzyńsko torturowany przed śmiercią. Mustafa Dżemilew, przywódca krymskich Tatarów, dysydent z czasów ZSRR i poseł do Rady Najwyższej Ukrainy, musiał uciekać z półwyspu.</utt>
      <utt t="reaction">Dzwonek</utt>
      <utt t="norm">Upamiętniając ludobójstwo krymskich Tatarów, wyrażamy też dzisiaj pełną solidarność z narodem krymskotatarskim i podkreślamy prawo do powrotu do domu tych, którzy zostali deportowani bądź musieli wyjechać. Krym jest nierozerwalnie częścią Ukrainy, a Tatarzy są nierozerwalnie częścią Krymu. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Teraz pan poseł Michał Wawer z Konfederacji. Bardzo proszę.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, przypomnieć panu, ile razy wy zgłaszacie rzeczy w ostatniej chwili, na moment przed posiedzeniem Sejmu? A kiedy zgłosiliście uchwałę o Wołyniu? W trakcie trwania posiedzenia komisji. Więc, panie pośle, najpierw może we własne piersi, dobrze?</utt>
      <utt t="reaction">Oklaski</utt>
    </speech>
    <speech speaker="Poseł Michał Wawer">
      <utt t="norm">Tak, panie marszałku, chcielibyśmy, żeby opozycyjna uchwała o Wołyniu była traktowana według takich standardów, jak właśnie uchwała o Tatarach krymskich, która najwyraźniej dla pana marszałka jest ważniejsza niż…</utt>
      <utt t="reaction">Marszałek wyłącza mikrofon, poseł przemawia przy wyłączonym mikrofonie</utt>
      <utt t="interrupt" by="Poseł Monika Wielichowska">Nieprawda!</utt>
      <utt t="interrupt" by="Poseł Mirosław Suchoń">Konfederacja kłamie na potęgę.</utt>
    </speech>
    <speech speaker="Marszałek Szymon Hołownia">
      <utt t="norm">Doprowadziliście, panie pośle, do tego, że Sejm na tym posiedzeniu nie będzie w stanie podjąć żadnej uchwały upamiętniającej Wołyń, ponieważ z powodu waszej obstrukcji żaden z projektów tej uchwały nie jest w stanie dzisiaj na posiedzeniu Sejmu się znaleźć. Drodzy państwo, nieprawdą jest też, że nie mieliście możliwości zgłaszania poprawek. Nie stwierdzam, żeby jakiekolwiek poprawki zostały do tej uchwały zgłoszone. Lista posłów zapisanych… A, jeszcze poseł Kowal. Przepraszam, jeszcze poseł Paweł Kowal z Koalicji Obywatelskiej. Bardzo proszę.</utt>
    </speech>
    <speech speaker="Poseł Paweł Kowal">
      <utt t="norm">Dziękuję bardzo. Panie Marszałku! Panie Premierze! Drogi Mustafo! Jesteś dla nas inspiracją. Całe twoje życie jest dla nas inspiracją, twoja odwaga i twoja postawa. Ta uchwała, panie i panowie, nie jest uchwałą historyczną. To jest uchwała o potępieniu ludobójstwa, a potępienie ludobójstwa jest obowiązkiem każdego polityka. Kiedy nie mamy innych instrumentów, na szczęście dzisiaj mamy, wtedy potępiamy ludobójstwo i odnosimy się do wydarzeń, których autorem był Stalin, ale które mogą się przytrafić jeszcze raz, bo jako politycy, my wszyscy, także pani i panowie, macie obowiązek stać na straży, by prawo międzynarodowe nie było łamane.</utt>
      <utt t="interrupt" by="Poseł Konrad Berkowicz">A co z Palestyną? Co z Izraelem?</utt>
      <utt t="norm">Waszym obowiązkiem – mówię do Konfederacji – jest dzisiaj potępić agresję, dlatego że istotą polityki Putina i Orbána jest rewizja granic. A rewizja granic</utt>
      <utt t="reaction">Dzwonek</utt>
      <utt t="norm">godzi wprost w interesy naszego państwa i naszego narodu. Dlatego dzisiaj, przyjmując tę uchwałę, potępiamy ludobójstwo, potępiamy agresję, podkreślamy związki Polaków i krymskich Tatarów. Niech wybrzmią tylko nazwiska Sienkiewicz, Abakanowicz, Lechoń. To wszystko są elementy naszego wspólnego dziedzictwa i wspólnej tradycji. Wzywam państwa i proszę serdecznie: poprzyjcie tę uchwałę i miejcie w głowie, że nie jest to uchwała o historii. To jest uchwała, która woła o dobrą przyszłość. A kolegom z Konfederacji mogę tylko powiedzieć tyle: macie dobry ruski tydzień. Atak na premiera za zawarcie porozumienia o bezpieczeństwie, próba zablokowania uchwały potępiającej ruską agresję i sojusz z AfD. Wstydźcie się.</utt>
      <utt t="reaction">Oklaski</utt>
      <utt t="interrupt" by="Głos z sali">Jesteśmy propolscy…</utt>
    </speech>
    <speech speaker="Marszałek Szymon Hołownia">
      <utt t="norm">Lista posłów zapisanych do głosu została wyczerpana. Zamykam dyskusję. Przystępujemy do głosowania nad całością projektu uchwały.</utt>
      <utt t="reaction">Wypowiedź poza mikrofonem</utt>
      <utt t="norm">Nie, pan poseł chce wystąpić w trybie polemiki, a nie w trybie sprostowania.</utt>
      <utt t="interrupt" by="Głos z sali">Nie ma.</utt>
      <utt t="interrupt" by="Poseł Piotr Zgorzelski">Głosujemy.</utt>
      <utt t="reaction">Wypowiedź poza mikrofonem</utt>
      <utt t="norm">Ale pan poseł Kowal zakończył swoją wypowiedź, tak samo jak i pan miał ją szansę zakończyć. Nikomu akurat w tej sprawie nie przerywałem wystąpienia, nawet jeżeli przekraczał czas, bo sprawa jest ważna.</utt>
      <utt t="interrupt" by="Poseł Włodzimierz Skalik">Prawda w oczy kole.</utt>
      <utt t="norm">Kto z pań i panów posłów jest za przyjęciem w całości projektu uchwały zawartego w druku nr 525, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 414 – za, 16 – przeciw, 2 się wstrzymało.</utt>
      <utt t="reaction">Oklaski</utt>
      <utt t="norm">Stwierdzam, że Sejm podjął uchwałę w sprawie upamiętnienia ofiar ludobójstwa dokonanego na Tatarach krymskich.</utt>
      <utt t="reaction">Oklaski</utt>
      <utt t="norm">Dziękuję naszym gościom. Jest dla mnie zaszczytem, że 2 tygodnie temu mogłem mówić o tym strasznym ludobójstwie w czasie posiedzenia Werchownej Rady w Kijowie. Przekazujemy wam nasze najserdeczniejsze pozdrowienia i wsparcie.</utt>
      <utt t="reaction">Oklaski</utt>
      <utt t="norm">Szanowni państwo, korzystając z okazji, chciałbym powitać grupę samorządowców z Tomaszowa Mazowieckiego i przedstawicieli Polskiego Związku Łyżwiarstwa Szybkiego, którzy są tu na zaproszenie pana posła Adriana Witczaka. Nie wiedziałem, że Tomaszów Mazowiecki jest mekką łyżwiarstwa szybkiego, a jest. Ile się człowiek nauczy. Serdecznie was pozdrawiamy.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 1. porządku dziennego: Sprawozdanie Komisji Nadzwyczajnej o poselskim projekcie ustawy o zmianie ustawy – Kodeks karny. Przystępujemy do trzeciego czytania. Komisja wnosi o uchwalenie projektu ustawy z druku nr 477. W pierwszej kolejności pod głosowanie poddam zgłoszony w dyskusji wniosek o odrzucenie projektu ustawy. Przyjęcie tego wniosku spowoduje bezprzedmiotowość propozycji komisji. Przystępujemy do głosowania. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Dziękuję. Głosowało 433 posłów. 215 – za, 216 – przeciw, 2 się wstrzymało. Stwierdzam, że Sejm wniosek odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 477, zechce teraz podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 215 – za, 218 – przeciw, 2 się wstrzymało. Stwierdzam, że Sejm nie uchwalił ustawy o zmianie ustawy – Kodeks karny.</utt>
      <utt t="reaction">Burzliwe oklaski</utt>
      <utt t="interrupt" by="Część posłów wstaje i skanduje">Za życiem! Za życiem! Za życiem!</utt>
      <utt t="norm">Powracamy do rozpatrzenia punktu 2. porządku dziennego: Sprawozdanie Komisji Cyfryzacji, Innowacyjności i Nowoczesnych Technologii o rządowym projekcie ustawy – Prawo komunikacji elektronicznej. Dodatkowe sprawozdanie komisji to druk nr 506-A. Przystępujemy do trzeciego czytania. Proszę pana posła Grzegorza Napieralskiego o przedstawienie dodatkowego sprawozdania komisji. Bardzo proszę, panie pośle.</utt>
    </speech>
    <speech speaker="Poseł Sprawozdawca Grzegorz Napieralski">
      <utt t="norm">Panie Marszałku! Panie Premierze! 11 lipca 2024 r. Komisja Cyfryzacji, Innowacyjności i Nowoczesnych Technologii rozpatrzyła poprawki zgłoszone przez Klub Poselski Konfederacja oraz Klub Parlamentarny Prawo i Sprawiedliwość w czasie drugiego czytania projektów ustaw: Prawo komunikacji elektronicznej, druki nr 423 i 506, oraz Przepisy wprowadzające ustawę – Prawo komunikacji elektronicznej, druki nr 424 i 507. Większość zgłoszonych w drugim czytaniu poprawek już w trakcie prac podkomisji nadzwyczajnej, a następnie przy rozpatrywaniu sprawozdań podkomisji uzyskała negatywną rekomendację. Zgłoszono 28 poprawek do ustawy – Prawo komunikacji elektronicznej oraz siedem poprawek do ustawy – Przepisy wprowadzające ustawę – Prawo komunikacji elektronicznej. Komisja rekomenduje przyjęcie wszystkich poprawek. Dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Komisja wnosi o uchwalenie projektu ustawy z druku nr 506. Komisja przedstawia w dodatkowym sprawozdaniu poprawki, nad którymi Sejm głosować będzie w pierwszej kolejności. W 1. poprawce do art. 2 wnioskodawcy proponują nadać nowe brzmienie pkt 60. Komisja wnosi o jej odrzucenie. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 194 – za, 238 – przeciw, nikt się nie wstrzymał. Stwierdzam, że Sejm poprawkę odrzucił. W 2. poprawce do art. 23 wnioskodawcy proponują nadać nowe brzmienie ust. 4. Komisja wnosi o jej odrzucenie. Jej przyjęcie spowoduje bezprzedmiotowość 3. poprawki. Przystępujemy do głosowania. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 19 – za, 415 – przeciw, nikt się nie wstrzymał. Stwierdzam, że Sejm poprawkę odrzucił. W 3. poprawce do art. 23 wnioskodawcy proponują nadać nowe brzmienie ust. 4. Komisja wnosi o jej odrzucenie. Głosujemy. Kto z pań i panów posłów jest za przyjęciem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 184 – za, 249 – przeciw, nikt się nie wstrzymał. Sejm poprawkę odrzucił. W 4. poprawce do art. 23 wnioskodawcy proponują nadać nowe brzmienie ust. 7. Komisja wnosi o jej odrzucenie. Głosujemy. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 195 – za, 237 – przeciw, nikt się nie wstrzymał. Sejm poprawkę odrzucił. W 5. poprawce do art. 24 wnioskodawcy proponują dodać ust. 2a. Komisja wnosi o jej odrzucenie. Głosujemy. Kto z pań i panów posłów jest za przyjęciem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 194 – za, 240 – przeciw, nikt się nie wstrzymał. Sejm poprawkę odrzucił. W 6. poprawce wnioskodawcy proponują skreślić art. 43. Z poprawką tą łączą się poprawki od 8. do 14. i 25. Komisja wnosi o ich odrzucenie. Nad tymi poprawkami głosować będziemy łącznie. Przystępujemy do głosowania. Kto z pań i panów posłów jest za przyjęciem poprawek 6, od 8. do 14. i 25., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 20 – za, 413 – przeciw, 1 się wstrzymał. Stwierdzam, że Sejm poprawki odrzucił. W 7. poprawce wnioskodawcy proponują dodać art. od 43a do 43e. Komisja wnosi o jej odrzucenie. Głosujemy. Kto z pań i panów posłów jest za przyjęciem 7. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 193 – za, 232 – przeciw, 9 się wstrzymało. Sejm poprawkę odrzucił. W 15. poprawce wnioskodawcy proponują skreślić art. 53. Łączy się z nią 26. poprawka. Komisja wnosi o ich odrzucenie. Nad tymi poprawkami głosować będziemy łącznie. Kto z pań i panów posłów jest za przyjęciem poprawek 15. i 26., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 194 – za, 241 – przeciw, nikt się nie wstrzymał. Sejm poprawki odrzucił. W 16. poprawce do art. 144 wnioskodawcy proponują m.in. nadać nowe brzmienie ust. 1. Komisja wnosi o jej odrzucenie. Głosujemy. Kto z pań i panów posłów jest za przyjęciem 16. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 194 – za, 241 – przeciw, nikt się nie wstrzymał. Sejm poprawkę odrzucił. W 17. poprawce wnioskodawcy proponują dodać art. 144a. Komisja wnosi o jej odrzucenie. Przystępujemy do głosowania. Kto z pań i panów posłów jest za przyjęciem 17. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 18 – za, 416 – przeciw, nikt się nie wstrzymał. Sejm poprawkę odrzucił. W 18. poprawce do art. 159 wnioskodawcy proponują nadać nowe brzmienie ust. 1. Komisja wnosi o jej odrzucenie. Przystępujemy do głosowania. Kto z pań i panów posłów jest za przyjęciem 18. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 20 – za, 414 – przeciw, 1 się wstrzymał. Sejm poprawkę odrzucił. W 19. poprawce do art. 284 wnioskodawcy proponują skreślić ust. 4. Z poprawką tą łączą się poprawki 20. i 27. Komisja wnosi o ich odrzucenie. Nad tymi poprawkami głosować będziemy łącznie. Głosujemy. Kto z pań i panów posłów jest za przyjęciem poprawek 19., 20. i 27., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 19 – za, 414 – przeciw, nikt się nie wstrzymał. Sejm poprawki odrzucił. W 21. poprawce do art. 293 wnioskodawcy proponują nadać nowe brzmienie ust. 2. Komisja wnosi o jej odrzucenie. Głosujemy. Kto z pań i panów posłów jest za przyjęciem 21. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 194 – za, 238 – przeciw, nikt się nie wstrzymał. Sejm poprawkę odrzucił. W 22. poprawce do art. 306 ust. 4 wnioskodawcy proponują nadać nowe brzmienie pkt 1. Komisja wnosi o jej odrzucenie. Głosujemy. Kto z pań i panów posłów jest za przyjęciem 22. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 20 – za, 415 – przeciw, nikt się nie wstrzymał. Sejm poprawkę odrzucił. W 23. poprawce do art. 331 wnioskodawcy proponują w ust. 6 nadać nowe brzmienie zdaniu drugiemu oraz skreślić ust. 15. Komisja wnosi o jej odrzucenie. Głosujemy. A, przy tej poprawce pan chce zabrać głos, tak, panie pośle?</utt>
      <utt t="interrupt" by="Poseł Janusz Cieszyński">Tak.</utt>
      <utt t="norm">Dobrze. W takim razie bardzo proszę o pytanie, które chce pan zadać. Tak, faktycznie, przy 23.</utt>
      <utt t="interrupt" by="Głos z sali">Może się dowiemy, gdzie respiratory są.</utt>
      <utt t="norm">Pan poseł Cieszyński.</utt>
    </speech>
    <speech speaker="Poseł Janusz Cieszyński">
      <utt t="norm">Panie marszałku, Wysoka Izbo, z telefonów na kartę najczęściej korzystają najmniej zamożni. To są albo emeryci, albo młodzi ludzie, którzy dostali swój pierwszy telefon. Mam pytanie do pana premiera Gawkowskiego, do pana posła sprawozdawcy: Dlaczego jesteście przeciwni poprawce, która ma ograniczyć opłatę za zwrot niewykorzystanych środków w telefonach na kartę? Chcemy, żeby ona była nie wyższa niż złotówka. Macie dzisiaj państwo okazję za tym zagłosować i ja do tego wszystkich państwa gorąco zachęcam. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Gdzie te respiratory?</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pan minister Gramatyka chce odpowiedzieć czy pan poseł Napieralski? Pan poseł Napieralski. Bardzo proszę.</utt>
    </speech>
    <speech speaker="Poseł Grzegorz Napieralski">
      <utt t="norm">Panie marszałku, panie premierze, dziwi mnie wystąpienie pana ministra Cieszyńskiego, ponieważ ta ustawa w zeszłej kadencji nie została przyjęta. Przez to płacimy kary 50 tys. euro dziennie, czyli 2 tys. euro na godzinę. Przez wasz błąd i wasze nieróbstwo. W tej ustawie w ogóle nie było tego zapisu. Wczoraj zadał pan pytanie na posiedzeniu komisji, dostał pan odpowiedź bardzo precyzyjną od ministra Gramatyki, że w specjalnym rozporządzeniu wszystko będzie wykonane i będzie zagwarantowane bezpieczeństwo Polkom i Polakom, żeby nikt z nich nie zdzierał pieniędzy, więc proszę tutaj nie udawać. To pan nabroił w zeszłej kadencji, nie my. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Głosujemy. Kto z pań i panów posłów jest za przyjęciem 23. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 194 – za, 232 – przeciw, 9 się wstrzymało. Sejm poprawkę odrzucił. W 24. poprawce do art. 337 wnioskodawcy proponują nadać nowe brzmienie ust. 3. Komisja wnosi o jej odrzucenie. Głosujemy. Kto z pań i panów posłów jest za przyjęciem 24. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 22 – za, 411 – przeciw, nikt się nie wstrzymał. Sejm poprawkę odrzucił. W 28. poprawce wnioskodawcy proponują dodać art. 449a. Komisja wnosi o jej odrzucenie. Głosujemy. Kto z pań i panów posłów jest za przyjęciem 28. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. 20 – za, 411 – przeciw, nikt się nie wstrzymał. Sejm poprawkę odrzucił. Przystępujemy w związku z tym do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 506, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 411 – za, 15 – przeciw, 7 się wstrzymało. Stwierdzam, że Sejm uchwalił ustawę – Prawo komunikacji elektronicznej.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 3. porządku dziennego: Sprawozdanie Komisji Cyfryzacji, Innowacyjności i Nowoczesnych Technologii o rządowym projekcie ustawy – Przepisy wprowadzające ustawę – Prawo komunikacji elektronicznej. Dodatkowe sprawozdanie komisji to druk nr 507-A. Przystępujemy do trzeciego czytania. Proszę ponownie pana posła Grzegorza Napieralskiego o przedstawienie sprawozdania komisji.</utt>
      <utt t="reaction">Wypowiedź poza mikrofonem</utt>
      <utt t="norm">Do dwóch przedstawione zostało, tak? Bardzo dziękuję. Komisja wnosi o uchwalenie projektu ustawy z druku nr 507. Komisja przedstawia również w dodatkowym sprawozdaniu poprawki, nad którymi głosować będziemy w pierwszej kolejności. W 1. poprawce do art. 1 wnioskodawcy proponują zmiany w zakresie terminu wejścia w życie ustawy – Prawo komunikacji elektronicznej. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 189 – za, 239 – przeciw, nikt się nie wstrzymał. Sejm poprawkę odrzucił. Poprawki 2. i 3. wnioskodawcy zgłosili do art. 6, zawierającego zmiany do ustawy o drogach publicznych. W 2. poprawce wnioskodawcy proponują zmiany w art. 39 ust. 3 ustawy nowelizowanej. Komisja wnosi o odrzucenie tej poprawki. Przystępujemy do głosowania. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 192 – za, 241 – przeciw, 1 się wstrzymał. Stwierdzam, że Sejm poprawkę odrzucił. W 3. poprawce wnioskodawcy proponują zmiany w art. 40 ustawy nowelizowanej. Komisja wnosi o jej odrzucenie. Głosujemy. Kto z pań i panów posłów jest za przyjęciem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 19 – za, 414 – przeciw, nikt się nie wstrzymał. Sejm poprawkę odrzucił. Poprawki 4. i 5. wnioskodawcy zgłosili do art. 39 zawierającego zmiany do ustawy o wspieraniu rozwoju usług i sieci telekomunikacyjnych. W 4. poprawce wnioskodawcy proponują zmiany w art. 29 ustawy nowelizowanej. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 190 – za, 242 – przeciw, nikt się nie wstrzymał. Sejm poprawkę odrzucił. W 5. poprawce wnioskodawcy proponują zmiany w art. 33 ust. 3 ustawy nowelizowanej. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 194 – za, 238 – przeciw, nikt się nie wstrzymał. Sejm poprawkę odrzucił. W 6. poprawce wnioskodawcy proponują nowe brzmienie art. 40, zawierającego zmiany do ustawy o ochronie informacji niejawnych. Komisja wnosi o jej odrzucenie. Głosujemy. Kto z pań i panów posłów jest za przyjęciem 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 192 – za, 242 – przeciw, nikt się nie wstrzymał. Sejm poprawkę odrzucił. W 7. poprawce wnioskodawcy proponują, aby dodać art. 108a. Komisja wnosi o odrzucenie tej poprawki. Poprawka ta powiązana jest merytorycznie i legislacyjnie z 17. poprawką do projektu ustawy – Prawo komunikacji elektronicznej, którą Sejm odrzucił. Głosujemy. Kto z pań i panów posłów jest za przyjęciem 7. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. 25 – za, 406 – przeciw, nikt się nie wstrzymał. Sejm poprawkę odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 507, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 413 – za, 12 – przeciw, 8 się wstrzymało. Stwierdzam, że Sejm uchwalił ustawę – Przepisy wprowadzające ustawę – Prawo komunikacji elektronicznej. W ten sposób 36 głosowań za nami, jeszcze ok. 60 przed nami. Powracamy do rozpatrzenia punktu 4. porządku dziennego: Sprawozdanie Komisji Obrony Narodowej oraz Komisji Sprawiedliwości i Praw Człowieka o rządowym projekcie ustawy o zmianie niektórych ustaw w celu usprawnienia działań Sił Zbrojnych Rzeczypospolitej Polskiej, Policji oraz Straży Granicznej na wypadek zagrożenia bezpieczeństwa państwa. Dodatkowe sprawozdanie komisji to druk nr 505-A. Przystępujemy do trzeciego czytania. Proszę pana posła Pawła Suskiego o przedstawienie sprawozdania komisji.</utt>
    </speech>
    <speech speaker="Poseł Sprawozdawca Paweł Suski">
      <utt t="norm">Dziękuję. Panie Marszałku! Panie Premierze! Wysoka Izbo! Komisja Obrony Narodowej oraz Komisja Sprawiedliwości i Praw Człowieka w dniu 12 lipca tego roku rozpatrzyły poprawki zgłoszone w czasie drugiego czytania z dnia 11 lipca 2024 r. do rządowego projektu ustawy o zmianie niektórych ustaw w celu usprawnienia działań Sił Zbrojnych Rzeczypospolitej Polskiej, Policji oraz Straży Granicznej. Komisje przyjęły poprawki 1., 2., 7. oraz 9., 12. i 14. w głosowaniu łącznym, odrzuciły poprawki 3., 4. i 10. w głosowaniu łącznym, 5. i 6. w podobnym głosowaniu, 11. i 13. również w głosowaniu łącznym. Poprawka 8. stała się poprawką bezprzedmiotową. Dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pan poseł Szewiński.</utt>
      <utt t="interrupt" by="Poseł Andrzej Szewiński">Wniosek. Chcę złożyć wniosek.</utt>
      <utt t="norm">Proszę, proszę.</utt>
    </speech>
    <speech speaker="Poseł Andrzej Szewiński">
      <utt t="norm">Panie premierze, panie marszałku, Wysoka Izbo, w imieniu klubu Koalicja Obywatelska wnoszę o wycofanie podczas trzeciego czytania projektu rozpatrywanego w ramach punktu 4. poprawek 11. i 13. Dziękuję bardzo.</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Komisje wnoszą o uchwalenie projektu z druku nr 505. Pan poseł Strach chce jeszcze złożyć wniosek w sprawie poprawek?</utt>
      <utt t="interrupt" by="Poseł Piotr Paweł Strach">Wniosek.</utt>
      <utt t="norm">Można. Jesteśmy w trzecim czytaniu. Proszę bardzo.</utt>
    </speech>
    <speech speaker="Poseł Piotr Paweł Strach">
      <utt t="norm">W imieniu wnioskodawców chciałbym wycofać 6. wniosek mniejszości oraz poprawkę 7.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję panu posłowi. A więc wycofujemy 6. wniosek mniejszości i poprawkę 7. Jak państwo słyszeli, komisje przedstawiają również wnioski mniejszości, bo chyba jeszcze jakiś został, a także w dodatkowym sprawozdaniu poprawki, nad którymi głosować będziemy w pierwszej kolejności. Musimy wycofać te poprawki z systemu.</utt>
      <utt t="reaction">Dzwonek</utt>
      <utt t="norm">Komu bije dzwon?</utt>
      <utt t="interrupt" by="Głos z sali">Tobie.</utt>
      <utt t="norm">Co za znajomość poezji.</utt>
      <utt t="interrupt" by="Głos z sali">Proza.</utt>
      <utt t="norm">Raczej prozy.</utt>
      <utt t="reaction">Wypowiedź poza mikrofonem</utt>
      <utt t="norm">Chcielibyście. Dobrze, jesteśmy gotowi do głosowania. Proponuję powstrzymać entuzjazm. W 1. poprawce do art. 3 projektu ustawy nowelizującej wnioskodawcy proponują zmiany w pkt 1. Komisje wnoszą o przyjęcie tej poprawki. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. Za – 417, przeciw – 18, nikt się nie wstrzymał. Sejm poprawkę przyjął. W 2. poprawce wnioskodawcy proponują nadanie nowego brzmienia art. 5. Komisje wnoszą o przyjęcie tej poprawki. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. Za – 389, przeciw – 32, wstrzymało się 14. Stwierdzam, że Sejm poprawkę przyjął. W 1. wniosku mniejszości wnioskodawcy proponują zmiany w art. 6 pkt 2. Z wnioskiem tym łączy się 13. wniosek mniejszości. Nad tymi wnioskami głosować będziemy łącznie. Przystępujemy do głosowania. Kto z pań i panów posłów jest za przyjęciem wniosków mniejszości 1. i 13., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. Za – 30, przeciw – 405, nikt się nie wstrzymał. Sejm wnioski mniejszości odrzucił. W 2. wniosku mniejszości wnioskodawcy proponują zmiany w art. 6 pkt 2. Z wnioskiem tym łączy się 14. wniosek mniejszości. Będziemy głosować nad nimi łącznie. Przystępujemy do głosowania. Kto z pań i panów posłów jest za przyjęciem wniosków mniejszości 2. i 14., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. Za – 29, przeciw – 406, nikt się nie wstrzymał. Sejm wnioski mniejszości odrzucił. W 3. poprawce do art. 6 wnioskodawcy proponują nadanie nowego brzmienia pkt 3. Z poprawką tą łączą się poprawki 4. i 10. Nad tymi poprawkami głosować będziemy łącznie. Komisje wnoszą o ich odrzucenie. Przyjęcie tych propozycji spowoduje bezprzedmiotowość 9. poprawki. Przystępujemy do głosowania. Kto z pań i panów posłów jest za przyjęciem poprawek 3., 4. i 10., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Za – 175, przeciw – 240, wstrzymało się 19. Sejm poprawki odrzucił. W 5. poprawce do art. 6 pkt 7 wnioskodawcy proponują nadanie nowego brzmienia lit. d. Z poprawką tą łączy się 6. poprawka. Nad tymi poprawkami głosować będziemy łącznie. Komisje wnoszą o ich odrzucenie. Ich przyjęcie spowoduje bezprzedmiotowość 3. wniosku mniejszości. Przystępujemy do głosowania.</utt>
      <utt t="interrupt" by="Poseł Barbara Bartuś">Jest pytanie. Było zgłoszone.</utt>
      <utt t="norm">W tym punkcie?</utt>
      <utt t="interrupt" by="Poseł Barbara Bartuś">Tak.</utt>
      <utt t="norm">A, to przepraszam. Bardzo proszę w takim razie. Przy tych poprawkach pan poseł chciał zabrać głos. Nie miałem tej wiedzy. Proszę bardzo.</utt>
    </speech>
    <speech speaker="Poseł Paweł Jabłoński">
      <utt t="norm">Bardzo dziękuję. Panie marszałku, Wysoki Sejmie, pracujemy w tej chwili nad przepisami, które mają poprawić bezpieczeństwo polskich żołnierzy. Ale nawet najlepiej napisane przepisy nie zmienią nic, jeśli dalej będzie funkcjonował ten specjalny zespół śledczy powołany przez prokuratorów Adama Bodnara. Te zmiany, które są wprowadzane w tej ustawie, nie do końca są dopracowane, dlatego chcieliśmy je poprawić. Te poprawki, poprawka 5. i poprawka 6., temu właśnie służą, bo one bez żadnych wątpliwości rozstrzygają, że żołnierz w każdej sytuacji naruszenia granicy państwowej może użyć broni, oczywiście zgodnie z procedurami, w pełnej zasadzie proporcjonalności. Ale nie rozumiemy, dlaczego rząd chce te poprawki odrzucić i zamiast tego cały czas wprowadzać dodatkowe warunki, obwarowania. Jedno mówicie, drugie robicie. Zespół śledczy dalej działa, zespołu śledczego do ścigania przemytników ludzi dalej nie ma. Apeluję do wszystkich, którym leży na sercu bezpieczeństwo Polski i bezpieczeństwo polskich żołnierzy</utt>
      <utt t="reaction">Dzwonek</utt>
      <utt t="norm">: zagłosujcie za tymi poprawkami, bo one rzeczywiście poprawiają sytuację naszych żołnierzy. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Czy pan poseł Suski albo ktoś z panów ministrów chce odpowiedzieć? Nie widzę. W związku z powyższym wracamy do głosowania nad poprawką 5. i 3. wnioskiem mniejszości. W 5. poprawce do art. 6 pkt 7 wnioskodawcy proponują nadanie nowego brzmienia lit. d. Z poprawką tą łączy się 6. poprawka. Głosujemy nad nimi łącznie. Komisje wnoszą o ich odrzucenie. Ich przyjęcie spowoduje bezprzedmiotowość 3. wniosku mniejszości. Przystępujemy do głosowania. Kto z pań i panów posłów jest za przyjęciem poprawek 5. i 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. 192 – za, 239 – przeciw, nikt się nie wstrzymał. Sejm poprawki odrzucił. W 3. wniosku mniejszości do art. 6. wnioskodawcy proponują nadanie nowego brzmienia pkt 7. Przystępujemy do głosowania. Kto z pań i panów posłów jest za przyjęciem 3. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 194 – za, 240 – przeciw, nikt się nie wstrzymał. Sejm wniosek mniejszości odrzucił. W 4. wniosku mniejszości do art. 6. wnioskodawcy proponują dodanie pkt 8. Głosujemy. Kto z pań i panów posłów jest za przyjęciem 4. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 19 – za, 416 – przeciw, nikt się nie wstrzymał. Sejm wniosek mniejszości odrzucił. W 5. wniosku mniejszości do art. 8. wnioskodawcy proponują nadanie nowego brzmienia pkt 1. Przyjęcie tego wniosku spowoduje bezprzedmiotowość wniosków mniejszości 6. i 7. – 6. i tak został wycofany – oraz poprawek 7. i 8. – 7. i tak została wycofana. Przystępujemy do głosowania. Kto z pań i panów posłów jest za przyjęciem 5. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 46 – za, 386 – przeciw, nikt się nie wstrzymał. Sejm wniosek mniejszości odrzucił. Dalej mieliśmy głosować nad 6. wnioskiem mniejszości i 7. poprawką, ale to głosowanie jest bezprzedmiotowe w związku z wycofaniem przez wnioskodawców 6. wniosku mniejszości i 7. poprawki. Przechodzimy do poprawki 8. W 8. poprawce do art. 8 wnioskodawcy proponują zmianę w pkt 1. Komisje wnoszą o odrzucenie tej poprawki. Przyjęcie tej poprawki spowoduje bezprzedmiotowość 7. wniosku mniejszości. Przystępujemy do głosowania. Kto z pań i panów posłów jest za przyjęciem 8. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 407 – za, 27 – przeciw, nikt się nie wstrzymał. Sejm poprawkę przyjął. W 7. wniosku mniejszości wnioskodawcy proponują zmiany w art. 8 pkt 1.</utt>
      <utt t="interrupt" by="Głos z sali">Bezprzedmiotowy.</utt>
      <utt t="norm">Nie, bo tam tylko część tego punktu obejmowało to powiązanie. W 7. wniosku mniejszości wnioskodawcy proponują zmiany w art. 8 pkt 1. Przystępujemy do głosowania. Kto z pań i panów posłów jest za przyjęciem…</utt>
      <utt t="reaction">Wypowiedź poza mikrofonem</utt>
      <utt t="norm">Moment, sprawdzamy. Przyjęliśmy 8. poprawkę, 7. wniosek mniejszości jest bezprzedmiotowy. Dziękuję za potwierdzenie intuicji legislacyjnej państwa posłów.</utt>
      <utt t="interrupt" by="Głos z sali">8. też…</utt>
      <utt t="norm">8. wniosek mniejszości nie został wycofany, a więc w 8. wniosku mniejszości wnioskodawcy proponują zmiany w art. 8 w pkt 2. Przystępujemy do głosowania. Kto z pań i panów posłów jest za przyjęciem 8. wniosku mniejszości, zechce podnieść rękę i nacisnąć przycisk…</utt>
      <utt t="interrupt" by="Głos z sali">No trochę pan sobie nie radzi.</utt>
      <utt t="norm">Macie możliwość głosowania, tak? Głosujemy nad 8. wnioskiem mniejszości. Kto z państwa jest za? Kto jest przeciw? Kto się wstrzymał? Głosowało 433 posłów. 19 – za, 414 – przeciw, nikt się nie wstrzymał. Sejm wniosek mniejszości odrzucił. W 9. poprawce do art. 8 wnioskodawcy proponują zmiany w pkt 2. Komisje wnoszą o przyjęcie tej poprawki. Głosujemy. Kto z pań i panów posłów jest za przyjęciem 9. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 396 – za, 18 – przeciw, 19 się wstrzymało. Stwierdzam, że Sejm poprawkę przyjął. W 9. wniosku mniejszości do art. 8 wnioskodawcy proponują dodanie pkt 2a. Głosujemy. Kto z pań i panów posłów jest za przyjęciem 9. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 16 – za, 416 – przeciw, 3 się wstrzymało. Sejm wniosek mniejszości odrzucił. Poprawki 11. i 13. zostały wycofane przez wnioskodawców. Przechodzimy więc do głosowania nad 10. wnioskiem mniejszości. W 10. wniosku mniejszości do art. 8 pkt 3 wnioskodawcy proponują nadanie nowego brzmienia lit. b. Z wnioskiem tym łączy się 12. wniosek mniejszości. Z wnioskami tymi tożsame są poprawki 12. i 14. Nad tymi propozycjami głosować będziemy łącznie. Komisje wnoszą o przyjęcie poprawek. Przyjęcie tych propozycji spowoduje bezprzedmiotowość 11. wniosku mniejszości. Przystępujemy do głosowania. Kto z pań i panów posłów jest za przyjęciem wniosków mniejszości 10. i 12. oraz poprawek 12. i 14., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Wszyscy byli za, nikt nie był przeciw, nikt się nie wstrzymał.</utt>
      <utt t="reaction">Oklaski</utt>
      <utt t="norm">Sejm wnioski mniejszości i poprawki jednogłośnie przyjął. W związku z tym 11. wniosek mniejszości staje się bezprzedmiotowy. Głosować będziemy nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 505, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 401 – za, 17 – przeciw, 17 się wstrzymało. Stwierdzam, że Sejm uchwalił ustawę o zmianie niektórych ustaw w celu usprawnienia działań Sił Zbrojnych Rzeczypospolitej Polskiej, Policji oraz Straży Granicznej na wypadek zagrożenia bezpieczeństwa państwa. Powracamy do rozpatrzenia punktu 5. porządku dziennego: Pierwsze czytanie obywatelskiego projektu ustawy o zmianie ustaw w celu wsparcia odbiorców energii elektrycznej, paliw gazowych i ciepła oraz niektórych innych ustaw. W dyskusji zgłoszono: wniosek o odrzucenie projektu ustawy w pierwszym czytaniu – ten wniosek właśnie został przez wnioskodawcę wycofany, więc nie będziemy nad nim głosować – wniosek o niezwłoczne przystąpienie do drugiego czytania bez odsyłania projektu do komisji oraz wniosek o skierowanie projektu ustawy dodatkowo do Komisji Gospodarki i Rozwoju. Nad wnioskiem o odrzucenie projektu ustawy w pierwszym czytaniu nie będziemy w związku z powyższym głosować. Poddam pod głosowanie wniosek o niezwłoczne przystąpienie do drugiego czytania projektu ustawy bez odsyłania tego projektu ustawy do komisji. Przystępujemy do głosowania. Kto z pań i panów posłów jest za przyjęciem wniosku o niezwłoczne przystąpienie do drugiego czytania projektu ustawy bez odsyłania go do komisji, zechce podnieść rękę i nacisnąć przycisk. Kto z państwa jest przeciw? Kto się wstrzymał? Głosowało 434 posłów. 178 – za, 256 – przeciw, nikt się nie wstrzymał. Stwierdzam, że Sejm wniosek odrzucił. Teraz przystąpimy do rozstrzygnięcia kwestii skierowania projektu ustawy do komisji. Propozycją zaopiniowaną przez Prezydium Sejmu jest skierowanie tego projektu ustawy do Komisji do Spraw Energii, Klimatu i Aktywów Państwowych w celu rozpatrzenia. W dyskusji zgłoszono wniosek o dodatkowe skierowanie projektu do Komisji Gospodarki i Rozwoju. Jeżeli nie usłyszę sprzeciwu, będę uważał, że Sejm przyjął propozycję zaopiniowaną przez Prezydium Sejmu, a wniosek o dodatkowe skierowanie projektu ustawy do Komisji Gospodarki i Rozwoju poddam pod głosowanie. Sprzeciwu nie słyszę. Głosować więc będziemy nad dodatkowym skierowaniem projektu ustawy. Kto z pań i panów posłów jest za skierowaniem projektu ustawy zawartego w druku nr 494 dodatkowo do Komisji Gospodarki i Rozwoju, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 240 – za, 176 – przeciw, 19 się wstrzymało. Stwierdzam, że Sejm wniosek przyjął, a tym samym skierował ten projekt ustawy do Komisji do Spraw Energii, Klimatu i Aktywów Państwowych, a także Komisji Gospodarki i Rozwoju w celu rozpatrzenia. Powracamy do rozpatrzenia punktu 6. porządku dziennego: Sprawozdanie Komisji Regulaminowej, Spraw Poselskich i Immunitetowych w sprawie wniosku Prokuratora Krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej oraz zatrzymanie i tymczasowe aresztowanie posła Marcina Romanowskiego. Na podstawie art. 105 ust. 2 i 5 Konstytucji Rzeczypospolitej Polskiej poseł może być pociągnięty do odpowiedzialności karnej oraz zatrzymany i tymczasowo aresztowany za zgodą Sejmu. Przypominam, że Komisja Regulaminowa, Spraw Poselskich i Immunitetowych na podstawie art. 7c ust. 5 i art. 10 ust. 6 ustawy o wykonywaniu mandatu posła i senatora proponuje, aby Sejm przyjął wniosek o wyrażenie zgody na pociągnięcie do odpowiedzialności karnej posła Marcina Romanowskiego oraz przyjął wniosek o wyrażenie zgody na zatrzymanie i tymczasowe aresztowanie posła Marcina Romanowskiego. Na podstawie art. 7c ust. 6 i art. 10 ust. 7 ustawy o wykonywaniu mandatu posła i senatora Sejm wyraża zgodę na pociągnięcie posła do odpowiedzialności karnej oraz na jego zatrzymanie i tymczasowe aresztowanie w drodze uchwały podjętej bezwzględną większością głosów ustawowej liczby posłów. Głosować będziemy nad wnioskiem o wyrażenie zgody na pociągnięcie do odpowiedzialności karnej posła Marcina Romanowskiego za każdy czyn określony w tym wniosku; nad wnioskiem o zgodę na zatrzymanie i tymczasowe aresztowanie posła Marcina Romanowskiego. Pod głosowanie poddam kolejno czyny przedstawione we wniosku o wyrażenie zgody na pociągnięcie do odpowiedzialności karnej, a także wniosek o zgodę na zatrzymanie i tymczasowe aresztowanie. Przystępujemy do głosowania. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 1 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Bezwzględna większość ustawowa – 231. 250 – za, 178 – przeciw, 6 się wstrzymało. Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 1 wniosku prokuratora krajowego z dnia 19 czerwca 2024 r.</utt>
      <utt t="interrupt" by="Głos z sali">Zadowoleni?</utt>
      <utt t="norm">Przystępujemy do kolejnego głosowania. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 2 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. Większość bezwzględna – 231. 248 – za, 178 – przeciw, 7 się wstrzymało. Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 2 wniosku prokuratora krajowego z dnia 19 czerwca 2024 r. Kolejne głosowanie. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 3 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna – 231. 250 – za, 178 – przeciw, 6 się wstrzymało. Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 3 wniosku prokuratora krajowego z dnia 19 czerwca 2024 r. Przystępujemy do głosowania. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 4 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. Większość bezwzględna – 231. 249 – za, 176 – przeciw, 6 się wstrzymało. Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 4 wniosku prokuratora krajowego z dnia 19 czerwca 2024 r. Kolejne głosowanie. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 5 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna – 231. 250 – za, 178 – przeciw, 6 się wstrzymało. Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 5 wniosku prokuratora krajowego z dnia 19 czerwca 2024 r. Głosujemy. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 6 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna – 231. 250 – za, 178 – przeciw, 6 się wstrzymało. Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 6 wniosku prokuratora krajowego z dnia 19 czerwca 2024 r. Kolejne głosowanie. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 7 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. Większość bezwzględna – 231. 249 – za, 178 – przeciw, 6 się wstrzymało. Stwierdzam, że Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 7 wniosku prokuratora krajowego z dnia 19 czerwca 2024 r. Kolejne głosowanie. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 8 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. Większość bezwzględna – 231. 248 – za, 177 – przeciw, 6 się wstrzymało. Stwierdzam, że Sejm bezwglądną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 8 wniosku prokuratora krajowego z dnia 19 czerwca 2024 r. Przechodzimy do kolejnego głosowania. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 9 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. Większość bezwzględna wynosi 231. 248 posłów głosowało za, 178 – przeciw, 6 się wstrzymało. Stwierdzam, że Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 9 wniosku prokuratora krajowego z dnia 19 czerwca 2024 r. Głosujemy. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 10 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna wynosi 231. 250 posłów głosowało za, 178 – przeciw, 6 się wstrzymało. Stwierdzam, że Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 10 wniosku prokuratora krajowego z dnia 19 czerwca 2024 r. Przechodzimy do ostatniego głosowania w tej serii. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na pociągnięcie do odpowiedzialności karnej posła Marcina Romanowskiego za czyn określony w pkt 11 tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna wynosi 231. 250 posłów głosowało za, 178 – przeciw, 6 się wstrzymało. Stwierdzam, że Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Marcina Romanowskiego za czyn określony w pkt 11 wniosku prokuratora krajowego z dnia 19 czerwca 2024 r. Przystępujemy do głosowania nad wnioskiem o zgodę na zatrzymanie i tymczasowe aresztowanie. Kto z pań i panów posłów jest za przyjęciem wniosku prokuratora krajowego z dnia 19 czerwca 2024 r. o wyrażenie zgody przez Sejm na zatrzymanie i tymczasowe aresztowanie posła Marcina Romanowskiego, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna wynosi 231. 234 posłów głosowało za, 196 – przeciw, 4 się wstrzymało. Stwierdzam, że Sejm bezwzględną większością głosów podjął uchwałę o wyrażeniu zgody na zatrzymanie i tymczasowe aresztowanie posła Marcina Romanowskiego na wniosek prokuratora krajowego z dnia 19 czerwca 2024 r.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 15. porządku dziennego: Sprawozdanie Komisji Regulaminowej, Spraw Poselskich i Immunitetowych w sprawie wniosku oskarżyciela prywatnego Tomasza Piotrowskiego reprezentowanego przez adwokata Macieja Syzdoła z dnia 6 maja 2024 r. o wyrażenie zgody na pociągniecie do odpowiedzialności karnej posła Mariusza Błaszczaka. Na podstawie art. 105 ust. 2 Konstytucji Rzeczypospolitej Polskiej poseł może być pociągnięty do odpowiedzialności karnej za zgodą Sejmu. Przypominam, że Komisja Regulaminowa, Spraw Poselskich i Immunitetowych na podstawie art. 7c ust. 5 ustawy o wykonywaniu mandatu posła i senatora proponuje, aby Sejm przyjął wniosek o wyrażenie zgody na pociągnięcie do odpowiedzialności karnej posła Mariusza Błaszczaka. Na podstawie art. 7c ust. 6 ustawy o wykonywaniu mandatu posła i senatora Sejm wyraża zgodę na pociągnięcie posła do odpowiedzialności karnej w drodze uchwały podjętej bezwzględną większością głosów ustawowej liczby posłów. Głosować będziemy nad wnioskiem o wyrażenie zgody na pociągnięcie do odpowiedzialności karnej posła Mariusza Błaszczaka. Przystępujemy do głosowania. Kto z pań i panów posłów jest za przyjęciem wniosku oskarżyciela prywatnego Tomasza Piotrowskiego reprezentowanego przez adwokata Macieja Syzdoła z dnia 6 maja 2024 r. o wyrażenie zgody przez Sejm na pociągnięcie do odpowiedzialności karnej posła Mariusza Błaszczaka za czyn określony w tym wniosku, zechce teraz podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. Większość bezwzględna wynosi 231. 245 posłów głosowało za, 181 – przeciw, 7 się wstrzymało. Stwierdzam, że Sejm bezwzględną większością głosów podjął uchwałę o wyrażeniu zgody na pociągnięcie do odpowiedzialności karnej posła Mariusza Błaszczaka za czyn określony we wniosku oskarżyciela prywatnego Tomasza Piotrowskiego reprezentowanego przez adwokata Macieja Syzdoła z dnia 6 maja 2024 r.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 7. porządku dziennego: Sprawozdanie Komisji Regulaminowej, Spraw Poselskich i Immunitetowych o poselskim projekcie uchwały w sprawie zmiany Regulaminu Sejmu Rzeczypospolitej Polskiej. Wszystkie poprawki zostały wycofane przez wnioskodawców. Przystępujemy do trzeciego czytania. Komisja wnosi o podjęcie projektu uchwały z druku nr 511. Przystępujemy do głosowania nad całością projektu uchwały. Kto z pań i panów posłów jest za przyjęciem w całości projektu uchwały w brzmieniu z druku nr 511, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 240 – za, 173 – przeciw, 20 się wstrzymało. Stwierdzam, że Sejm podjął uchwałę w sprawie zmiany regulaminu Sejmu Rzeczypospolitej Polskiej. Powracamy do rozpatrzenia punktu 8. porządku dziennego: Sprawozdanie Komisji Gospodarki i Rozwoju oraz Komisji Spraw Zagranicznych o rządowym projekcie ustawy o ratyfikacji Porozumienia między Rządem Rzeczypospolitej Polskiej a Rządem Królestwa Norwegii o zakończeniu obowiązywania Umowy między Rządem Rzeczypospolitej Polskiej a Rządem Królestwa Norwegii w sprawie popierania i wzajemnej ochrony inwestycji, podpisanej w Warszawie dnia 5 czerwca 1990 r., zawartego dnia 27 czerwca 2023 r. i 18 lipca 2023 r. Przystępujemy teraz do trzeciego czytania. Komisje wnoszą o uchwalenie projektu ustawy z druku nr 476. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 476, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. 431 – za, 1 – przeciw, nikt się nie wstrzymał. Stwierdzam, że Sejm uchwalił ustawę o ratyfikacji Porozumienia między Rządem Rzeczypospolitej Polskiej a Rządem Królestwa Norwegii o zakończeniu obowiązywania Umowy między Rządem Rzeczypospolitej Polskiej a Rządem Królestwa Norwegii w sprawie popierania i wzajemnej ochrony inwestycji, podpisanej w Warszawie dnia 5 czerwca 1990 r., zawartego dnia 27 czerwca 2023 r. i 18 lipca 2023 r. Powracamy do rozpatrzenia punktu 9. porządku dziennego: Sprawozdanie Komisji Kultury i Środków Przekazu o poselskim projekcie uchwały w sprawie uczczenia 48. rocznicy protestów robotników przeciwko władzy komunistycznej w czerwcu 1976 r. w Radomiu, Ursusie i Płocku. Komisja wnosi o przyjęcie projektu uchwały z druku nr 514. Głosujemy. Kto z pań i panów posłów jest za przyjęciem w całości projektu uchwały w brzmieniu z druku nr 514, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Wszyscy byli za, nikt nie był przeciw, nikt się nie wstrzymał. Sejm podjął tę uchwałę jednogłośnie. Stwierdzam, bo muszę to zrobić formalnie, że Sejm podjął uchwałę w sprawie uczczenia 48. rocznicy protestów robotników przeciwko władzy komunistycznej w Radomiu, Ursusie i Płocku. Powracamy do rozpatrzenia punktu 10. porządku dziennego: Sprawozdanie Komisji Kultury i Środków Przekazu o poselskim projekcie uchwały w sprawie 68. rocznicy Poznańskiego Czerwca 1956. Komisja wnosi o przyjęcie projektu uchwały z druku nr 515. Głosujemy. Kto z pań i panów posłów jest za przyjęciem w całości projektu uchwały w brzmieniu z druku nr 515, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Wszyscy byli za. Sejm jednogłośnie podjął uchwałę w sprawie upamiętnienia poznańskiego Czerwca w 68. rocznicę wybuchu strajku. Przystępujemy do rozpatrzenia punktu 13. porządku dziennego: Sprawozdanie Komisji Sprawiedliwości i Praw Człowieka o uchwale Senatu w sprawie ustawy o zmianie ustawy o Krajowej Radzie Sądownictwa (druki nr 378 i 510). Proszę teraz pana posła przewodniczącego Pawła Śliza o przedstawienie sprawozdania komisji.</utt>
    </speech>
    <speech speaker="Poseł Sprawozdawca Paweł Śliz">
      <utt t="norm">Panie Marszałku! Wysoka Izbo! Senat przedłożył Komisji Sprawiedliwości i Praw Człowieka 32 poprawki. Na posiedzeniu w dniu 11 lipca komisja podjęła decyzję, aby odrzucić poprawki 2., 7., 9. i – najważniejszą – 31., która przywraca krystaliczny stan KRS. W pozostałym zakresie wnosi o przyjęcie poprawek. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Przypominam, że Sejm odrzuca poprawki Senatu bezwzględną większością głosów w obecności co najmniej połowy ustawowej liczby posłów. Jeżeli Sejm nie odrzuci poprawki Senatu, uważa się ją za przyjętą. Głosować więc będziemy nad wnioskami o odrzucenie poprawek Senatu. Poprawki od 1. do 29. zostały zgłoszone do art. 1 ustawy nowelizującej zawierającego zmiany do ustawy o Krajowej Radzie Sądownictwa. W 1. poprawce Senat proponuje skreślić zdanie drugie w ust. 2 i dodać ust. 2a w art. 11f oraz proponuje nowe brzmienie ust. 9 i 10 w art. 11p. Komisja wnosi o przyjęcie tej poprawki, a więc bycie przeciw odrzuceniu. Przystępujemy do głosowania. Kto z pań i panów posłów jest za odrzuceniem 1. poprawki Senatu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. Większość bezwzględna to 215. Nikt nie był za, 258 – przeciw, 171 się wstrzymało. Stwierdzam, że wobec nieuzyskania bezwzględnej większości głosów Sejm poprawkę Senatu przyjął. W 2. poprawce do art. 11f ust. 4. Senat proponuje zmianę terminu, o którym mowa w tym przepisie. Komisja wnosi o odrzucenie tej poprawki. Przystępujemy teraz do głosowania. Kto z pań i panów posłów jest za odrzuceniem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. Większość bezwzględna – 218. 237 – za, 22 – przeciw, 175 się wstrzymało. Stwierdzam, że Sejm odrzucił poprawkę bezwzględną większością głosów. W 3. poprawce Senat proponuje dodać art. 11fa oraz zmianę w art. 11s ust. 1. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. Większość bezwzględna – 217. 1 – za, 258 – przeciw, 173 się wstrzymało. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. W poprawkach…</utt>
      <utt t="reaction">Wypowiedź poza mikrofonem</utt>
      <utt t="norm">Proszę?</utt>
      <utt t="interrupt" by="Głos z sali">Nie można odświeżyć…</utt>
      <utt t="norm">Wiemy, próbujemy coś z tym zrobić.</utt>
      <utt t="reaction">Wesołość na sali</utt>
      <utt t="norm">Kancelaria Sejmu została o tym powiadomiona, natomiast nie znajduję, drodzy państwo, w tym, że nie działa strona internetowa Sejmu, przesłanki do tego, żeby przerywać głosowanie. Jesteście państwo z całą pewnością do niego dobrze przygotowani. W poprawkach…</utt>
      <utt t="interrupt" by="Głos z sali">Miało być jawne.</utt>
      <utt t="norm">Nie wiecie, jak głosować? Pani poseł…</utt>
      <utt t="reaction">Wypowiedź poza mikrofonem</utt>
      <utt t="norm">Teraz podejmujemy decyzję, ale przecież pracowaliśmy nad tym w ramach komisji.</utt>
      <utt t="interrupt" by="Głos z sali">Polacy nie mogą obserwować.</utt>
      <utt t="norm">Przecież wszyscy wiemy dokładnie, nad jakimi poprawkami procedujemy.</utt>
      <utt t="interrupt" by="Głos z sali">Miało być jawne.</utt>
      <utt t="norm">Oczywiście, że jest jawne, nie ma co do tego żadnych wątpliwości, dlatego bardzo pracowicie odczytuję też treść tych pozostałych poprawek. W poprawkach 4., 10., 13., 20., 22., 24., 26., 27., 29. i 32. Senat proponuje zmiany o charakterze redakcyjno-legislacyjnym. Nad tymi poprawkami głosować będziemy łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 4., 10., 13., 20., 22., 24., 26., 27., 29. i 32., zechce podnieść rękę i nacisnąć przycisk.</utt>
      <utt t="interrupt" by="Poseł Piotr Uściński">Panie marszałku, w sprawie formalnej mogę?</utt>
      <utt t="norm">Nie, panie pośle, głosujemy w tej chwili.</utt>
      <utt t="interrupt" by="Poseł Piotr Uściński">A po głosowaniu?</utt>
      <utt t="norm">Po głosowaniu, kiedy skończymy blok głosowań, chętnie udzielę panu głosu. Głosowało 433 posłów. Większość bezwzględna – 217. Nikt nie był za, 260 – przeciw, 173 się wstrzymało. Stwierdzam, że Sejm wobec nieuzyskania bezwzględnej większości głosów poprawki Senatu przyjął. W 5. poprawce Senat proponuje zmiany w art. 11g ust. 1 i ust. 2 pkt 1, a także art. 11u ust. 1 i 2 oraz nowe brzmienie art. 11t. Komisja wnosi o przyjęcie tej poprawki.</utt>
      <utt t="interrupt" by="Poseł Piotr Uściński">Panie marszałku, z wnioskiem formalnym.</utt>
      <utt t="norm">Panie pośle, nie daję panu możliwości zgłoszenia wniosku formalnego w tej chwili.</utt>
      <utt t="interrupt" by="Poseł Piotr Uściński">Wniosek formalny…</utt>
      <utt t="norm">Ale czego pan nie rozumie? Chce pan zadać pytanie dotyczące tych poprawek posłowi wnioskodawcy? Chce pan zadać pytanie?</utt>
      <utt t="reaction">Wypowiedź poza mikrofonem</utt>
      <utt t="norm">Bardzo proszę…</utt>
      <utt t="interrupt" by="Głos z sali">Posiedzenie komisji było od tego…</utt>
      <utt t="norm">Moment. Zagłosujemy, bo już rozpoczęliśmy proces, i przy procedowaniu nad następną poprawką dam panu możliwość zadania pytania, bo taką możliwość pan poseł ma.</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Nie ma wnioskodawcy.</utt>
      <utt t="interrupt" by="Głos z sali">Przy poprawkach senackich nie ma pytań.</utt>
      <utt t="norm">Natomiast zwracam panu uwagę, że jeżeli pytanie będzie niemerytoryczne i nie będzie dotyczyło poprawki…</utt>
      <utt t="interrupt" by="Głos z sali">Nie mamy dostępu do tych poprawek.</utt>
      <utt t="norm">Ale panie pośle, macie przecież dostęp do tych poprawek poprzez to, że wasi przedstawiciele uczestniczyli w posiedzeniu komisji, na którym te poprawki były rozpatrywane. Rozumiem, że pan lubi inaczej, ale pana preferencje nie są w katalogu czynników, które wyznaczają trwanie lub nietrwanie głosowania w Wysokiej Izbie.</utt>
      <utt t="reaction">Oklaski</utt>
      <utt t="reaction">Wypowiedź poza mikrofonem</utt>
      <utt t="norm">Tak, rozumiem, bardzo dobrze to rozumiem. Rozumiem, że pan poseł przyszedł na głosowanie nieprzygotowany i chce to powiedzieć nam wszystkim, również swoim wyborcom. Przyszedł pan nieprzygotowany, nie wie pan, jak głosować, i musi pan sprawdzać w Internecie. Panie pośle, to chce pan powiedzieć?</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Jedziemy, jedziemy.</utt>
      <utt t="interrupt" by="Głos z sali">Głosujemy.</utt>
      <utt t="interrupt" by="Głos z sali">Wyborcy czekają.</utt>
      <utt t="norm">Panie pośle, głosujemy, a potem udzielę panu głosu, tak jak powiedziałem. Kto z pań i panów posłów jest za odrzuceniem 5. poprawki, zechce podnieść rękę i nacisnąć przycisk. Kto jest przeciw? Jak wyście funkcjonowali, jak Internetu nie było, zastanawiam się. Czy to było w ogóle możliwe?</utt>
      <utt t="interrupt" by="Głos z sali">Jeszcze nie byłem posłem, jak nie było Internetu.</utt>
      <utt t="norm">Rozumiem. Kto się wstrzymał?</utt>
      <utt t="interrupt" by="Głos z sali">Szymon…</utt>
      <utt t="norm">Panie pośle, patelni z panem po bruku nie byłem uprzejmy ciągać, więc jak dla pana to na razie: panie marszałku, a nie per Szymon, dobrze? Serdecznie dziękuję.</utt>
      <utt t="reaction">Oklaski</utt>
      <utt t="norm">Głosowało 431 posłów. Większość bezwzględna – 216. 1 – za, 258 – przeciw, 172 się wstrzymało. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. Bardzo proszę, teraz będziemy głosowali nad 6. poprawką. W 6. poprawce do…</utt>
      <utt t="reaction">Wypowiedź poza mikrofonem</utt>
      <utt t="norm">Ale niech się pan nie niecierpliwi. Nadejdzie taki moment, w którym powiem, że ma pan poseł głos. Jest pan bardzo niespokojny, panie pośle. W 6. poprawce do art. 11g ust. 2 Senat proponuje dodać pkt 4a. Komisja wnosi o przyjęcie tej poprawki. Pan poseł ma pytania w związku z tą poprawką.</utt>
      <utt t="interrupt" by="Głos z sali">Ale nie ma żadnego senatora.</utt>
      <utt t="norm">Bardzo proszę.</utt>
    </speech>
    <speech speaker="Poseł Piotr Uściński">
      <utt t="norm">Panie marszałku, pan mi zarzuca, że ja przychodzę nieprzygotowany na posiedzenie Sejmu. Na posiedzenie Sejmu przychodzimy z iPadami i na iPadach mamy możliwość śledzenia tego, nad czym głosujemy. W tej chwili pan nam uniemożliwia w pełni świadome podejmowanie decyzji, bo nie mamy dostępu do strony internetowej Sejmu i nie możemy śledzić poprawek, nad którymi głosujemy. Dlatego proszę o umożliwienie zgłoszenia wniosku formalnego o przerwę, dopóki nie zacznie działać strona internetowa.</utt>
      <utt t="reaction">Oklaski</utt>
      <utt t="norm">Rozumiem, że polskie społeczeństwo bardzo chętnie na tę stronę dzisiaj wchodziło, żeby zobaczyć, jak wspaniale Sejm zagłosował za życiem. To fajnie, ale strona internetowa przestała przez to działać.</utt>
      <utt t="interrupt" by="Głos z sali">Już w historii będzie zapisane, jak głosujesz.</utt>
      <utt t="interrupt" by="Poseł Paweł Śliz">Wniosek przeciwny.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Nie chcę też toczyć jakiegoś wielkiego sporu, więc te sprawy rozstrzygniemy w głosowaniu, ale jeszcze pan przewodniczący Śliz chce zabrać głos w trybie odpowiedzi na to, co powiedział pan poseł.</utt>
    </speech>
    <speech speaker="Poseł Paweł Śliz">
      <utt t="norm">Szanowni państwo, wystarczy umieć czytać karteczki, które macie przed sobą. Ze ściągą do głosowania będzie wam łatwiej. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Barbara Bartuś">A to pan nakazuje posłom…</utt>
    </speech>
    <speech speaker="Marszałek Szymon Hołownia">
      <utt t="norm">Pan poseł zgłosił wniosek formalny o przerwę w obradach, więc Sejm, drodzy państwo, go rozstrzygnie, żeby nie było, że ja w jakiś sposób was prześladuję. Przystępujemy do głosowania. Kto z pań i panów posłów…</utt>
      <utt t="reaction">Poruszenie na sali, dzwonek</utt>
      <utt t="norm">Proszę o powstrzymanie entuzjazmu po wystąpieniu posła Śliza. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest za zarządzeniem przerwy w obradach? Kto jest przeciw? Kto się wstrzymał? Głosowało 432 posłów. 177 – za, 241 – przeciw, 14 się wstrzymało. Stwierdzam, że Sejm wniosek odrzucił. Wracamy więc do głosowania nad 6. poprawką. W 6. poprawce do art. 11g ust. 2 Senat proponuje dodać pkt 4a. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. Większość bezwzględna to 216. 1 – za, 255 – przeciw, 175 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W poprawkach 7. i 9. Senat proponuje zmiany o charakterze redakcyjno-legislacyjnym. Będziemy głosować nad nimi łącznie. Komisja wnosi o ich odrzucenie. Przystępujemy do głosowania. Kto z pań i panów posłów jest za odrzuceniem poprawek 7. i 9., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 425 posłów. Większość bezwzględna – 213. 226 – za, 28 – przeciw, 171 się wstrzymało. Stwierdzam, że Sejm odrzucił poprawki Senatu bezwzględną większością głosów. W 8. poprawce do art. 11j ust. 5 Senat proponuje uzupełnienie treści adnotacji, o której mowa w tym przepisie. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 8. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. Większość bezwzględna – 215. Nikt nie był za, 256 – przeciw, 173 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 11. poprawce Senat proponuje nowe brzmienie ust. 10 w art. 11k oraz w art. 11s skreślenie zdania drugiego w ust. 2 i dodanie ust. 2a. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 11. poprawki Senatu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna – 216. Nikt nie był za, 258 – przeciw, 172 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 12. poprawce Senat proponuje nowe brzmienie art. 11l. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 12. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna – 216. Nikt nie był za, 256 – przeciw, 174 się wstrzymało. Wobec nieuzyskania bezwzględnej większości głosów Sejm poprawkę Senatu przyjął. W 14. poprawce Senat proponuje inne brzmienie ust. 2 w art. 11n. Komisja wnosi o jej przyjęcie. Głosujemy. Kto z pań i panów posłów jest za odrzuceniem 14. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Większość bezwzględna – 214. Nikt nie był za, 254 – przeciw, 172 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 15. poprawce do art. 11o ust. 7 Senat proponuje zmianę o charakterze redakcyjnym. Komisja wnosi o jej przyjęcie. Głosujemy. Kto z pań i panów posłów jest za odrzuceniem 15. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. Większość bezwzględna – 217. Nikt nie był za, 259 – przeciw, 173 się wstrzymało. Sejm wobec nieuzyskania bezwzględnej większości głosów poprawkę przyjął. W 16. poprawce do art. 11p Senat proponuje zmianę w ust. 5. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 16. poprawki, zechce podnieść rękę i nacisnąć przycisk. Kto jest przeciw odrzuceniu? Kto się wstrzymał? Głosowało 431 posłów. Większość bezwzględna – 216. Nikt nie był za, 257 – przeciw, 174 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 17. poprawce do art. 11p ust. 5 Senat proponuje, aby w terminie, o którym mowa w tym przepisie, przekazane zostały komisji skrutacyjnej także odpowiednio opieczętowane karty do głosowania. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 17. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna – 216. Nikt nie był za, 257 – przeciw, 173 się wstrzymało. Sejm wobec nieuzyskania bezwzględnej większości głosów poprawkę przyjął. W 18. poprawce do art. 11p ust. 8 Senat proponuje, aby przed przystąpieniem do głosowania, o którym mowa w tym przepisie, sędzia okazywał komisji skrutacyjnej dowód tożsamości. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 18. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. Większość bezwzględna – 217. Nikt nie był za, 259 – przeciw, 173 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 19. poprawce Senat proponuje dodać ust. 9a w art. 11p. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 19. poprawki, zechce podnieść rękę i nacisnąć przycisk. Kto jest przeciw jej odrzuceniu? Kto się wstrzymał? Głosowało 430 posłów. Większość bezwzględna to 216. Nikt nie był za, 258 – przeciw, 172 się wstrzymało. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. W 21. poprawce do art. 11p ust. 16 Senat proponuje rozszerzenie zakresu informacji umieszczanych w protokole głosowania przez komisję skrutacyjną. Komisja wnosi o jej przyjęcie. Głosujemy. Kto z pań i panów posłów jest za odrzuceniem 21. poprawki, zechce podnieść rękę i nacisnąć przycisk. Kto jest przeciw jej odrzuceniu? Kto się wstrzymał? Głosowało 431 posłów. Większość bezwzględna to 216. Nikt nie był za, 258 – przeciw, 173 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 23. poprawce do art. 11q Senat proponuje zmianę w ust. 1. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 23. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna to 216. Nikt nie był za, 260 – przeciw, 170 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 25. poprawce do art. 14 Senat proponuje dodać ust. 2a. Komisja wnosi o jej przyjęcie. Głosujemy. Kto z pań i panów posłów jest za odrzuceniem 25. poprawki, zechce podnieść rękę i nacisnąć przycisk. Kto jest przeciw jej odrzuceniu? Kto się wstrzymał? Głosowało 428 posłów. Większość bezwzględna to 215. Nikt nie był za, 256 – przeciw, 172 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 28. poprawce do art. 27a Senat proponuje dodać ust. 10a. Komisja wnosi o jej przyjęcie. Głosujemy. Kto z pań i panów posłów jest za odrzuceniem 28. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna to 216. Nikt nie był za, 258 – przeciw, 172 się wstrzymało. Sejm wobec nieuzyskania bezwzględnej większości głosów poprawkę przyjął. W 30. poprawce do art. 2 ust. 1 ustawy nowelizującej Senat proponuje zmianę terminu, o którym mowa w tym przepisie. Komisja wnosi o jej przyjęcie. Głosujemy. Kto z pań i panów posłów jest za odrzuceniem 30. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna to 216. Nikt nie był za, przeciw – 240, 190 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 31. poprawce do art. 2 ustawy nowelizującej Senat proponuje skreślić ust. 2. Komisja wnosi o jej odrzucenie. Głosujemy. Kto z pań i panów posłów jest za odrzuceniem 31. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 432 posłów. Większość bezwzględna to 217. 237 – za, 195 – przeciw, nikt się nie wstrzymał. Sejm odrzucił poprawkę bezwzględną większością głosów.</utt>
      <utt t="reaction">Oklaski</utt>
      <utt t="norm">Na tym zakończyliśmy rozpatrywanie uchwały Senatu w sprawie ustawy o zmianie ustawy o Krajowej Radzie Sądownictwa. Za nami 92 głosowania. Zbliżamy się już do końca. Przypominam, że kluby złożyły wnioski o uzupełnienie porządku dziennego: — Klub Poselski Konfederacja o punkt: Informacja Ministra Spraw Wewnętrznych i Administracji w sprawie działań Policji podczas protestów rolników, leśników i myśliwych przed Sejmem RP w dniu 6 marca 2024 r.; — Klub Parlamentarny Prawo i Sprawiedliwość o punkty: – Pierwsze czytanie poselskiego projektu ustawy o zmianie niektórych ustaw w zakresie podlegania obowiązkowym ubezpieczeniom społecznym przez przedsiębiorców będących osobami fizycznymi, – Pierwsze czytanie poselskiego projektu ustawy o zmianie ustawy o podatku od towarów i usług (druk 481), – Pierwsze czytanie poselskiego projektu ustawy o wsparciu państwa dla rodziców powracających na rynek pracy, – Pierwsze czytanie poselskiego projektu ustawy o zmianie ustawy o świadczeniach opieki zdrowotnej finansowanych ze środków publicznych oraz ustawy o podatku dochodowym od osób fizycznych (druk 324). W związku ze zbliżaniem się terminu, o którym mowa w art. 173 ust. 5 regulaminu Sejmu, poddam kolejno pod głosowanie wnioski o uzupełnienie porządku dziennego o te punkty.</utt>
      <utt t="interrupt" by="Poseł Barbara Bartuś">Ale jak to, skoro zamrażarka funkcjonuje?</utt>
      <utt t="norm">Przypominam, że zgodnie z art. 173 ust. 4 regulaminu Sejmu głosowanie to nie jest poprzedzone ani debatą, ani zadawaniem pytań. Przystępujemy do głosowania nad wnioskiem dotyczącym informacji w sprawie działań Policji podczas protestów rolników, leśników i myśliwych przed Sejmem. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 422 posłów. 187 – za, 235 – przeciw, nikt się nie wstrzymał. Sejm wniosek o uzupełnienie porządku dziennego o ten punkt odrzucił. Przystępujemy do głosowania nad wnioskiem dotyczącym pierwszego czytania projektu ustawy o zmianie niektórych ustaw w zakresie podlegania obowiązkowym ubezpieczeniom społecznym przez przedsiębiorców będących osobami fizycznymi. Kto z pań i panów posłów jest za przyjęciem tego wniosku o uzupełnienie porządku dziennego, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 422 posłów. 186 – za, 235 – przeciw, 1 się wstrzymał. Stwierdzam, że Sejm wniosek o uzupełnienie porządku dziennego odrzucił. Przystępujemy do głosowania nad wnioskiem dotyczącym pierwszego czytania projektu ustawy o zmianie ustawy o podatku od towarów i usług, druk nr 481. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał?</utt>
      <utt t="interrupt" by="Poseł Barbara Bartuś">Ale to nie chcecie zamrażarki marszałka opróżnić?</utt>
      <utt t="norm">Głosowało 422 posłów. 186 – za, 236 – przeciw, nikt się nie wstrzymał. Sejm wniosek o uzupełnienie porządku dziennego odrzucił. Przystępujemy do głosowania nad wnioskiem dotyczącym pierwszego czytania projektu ustawy o wsparciu państwa dla rodziców powracających na rynek pracy. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. 169 – za, 254 – przeciw, nikt się nie wstrzymał. Stwierdzam, że Sejm wniosek o uzupełnienie porządku dziennego odrzucił. Przystępujemy do głosowania nad wnioskiem dotyczącym pierwszego czytania projektu ustawy o zmianie ustawy o świadczeniach opieki zdrowotnej finansowanych ze środków publicznych oraz ustawy o podatku dochodowym od osób fizycznych, druk nr 324. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. 185 – za, 237 – przeciw, 1 się wstrzymał. Stwierdzam, że Sejm wniosek o uzupełnienie porządku dziennego odrzucił. Ostatnie głosowanie przed nami. Przystępujemy do rozpatrzenia punktu 16. porządku dziennego: Zmiany w składach osobowych komisji sejmowych (druk nr 537). Prezydium Sejmu, na podstawie art. 20 ust. 1 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Czy ktoś z pań i panów posłów pragnie zabrać głos w sprawie przedstawionych propozycji? Nikt się nie zgłasza. Przystępujemy zatem do głosowania. Kto z pań i panów posłów jest za przyjęciem wniosku w brzmieniu z druku nr 537, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 419 posłów. 252 – za, 165 – przeciw, 2 się wstrzymało. Stwierdzam, że Sejm podjął uchwałę w sprawie zmian w składach osobowych komisji sejmowych. Na tym kończymy blok głosowań. Dziękuję państwu bardzo. Na tym wyczerpaliśmy też porządek dzienny 15. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Jeżeli ktoś jeszcze z pań i panów posłów pragnie zabrać głos w serii oświadczeń, bardzo proszę o zgłoszenie tej chęci teraz do sekretariatu. Zarządzam przerwę do godz. 15.20 przed oświadczeniami poselskimi. Przerwa do godz. 15.20. Dziękuję państwu bardzo.</utt>
      <utt t="reaction">Przerwa w posiedzeniu od godz. 15 min 13 do godz. 15 min 27</utt>
    </speech>
    <speech speaker="Wicemarszałek Krzysztof Bosak">
      <utt t="norm">Wznawiam obrady. Na tym wyczerpaliśmy porządek dzienny 15. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Nie widzę. Nikt się nie zgłasza. Listę posłów zgłoszonych do oświadczeń uważam zatem za zamkniętą. Ustalam czas oświadczenia na 1,5 minuty. Proszę o dyscyplinę czasową, żebym nie musiał nikomu przerwać w pół zdania. Głos ma poseł Włodzimierz Skalik, Konfederacja. Proszę bardzo, panie pośle.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowny panie marszałku, Wysoka Izbo, postępowanie systemu niesprawiedliwości wobec polskiego posła do Parlamentu Europejskiego Grzegorza Brauna jest przedmiotem zainteresowania opinii publicznej. Nic dziwnego, bo to wyjątkowy proces. Ta polityczna operacja ma za zadanie wyeliminowanie z życia politycznego lidera naszego ruchu politycznego. To jest realizacja postulatu, który publicznie niegdyś zgłosił sierż. Jonny Daniels. Domagał się on, żeby Grzegorz Braun zniknął z życia politycznego. Prominentni politycy słudzy innych narodów wydali już wyrok. Minister Radosław Sikorski na wieść o wspaniałym wyniku, jaki uzyskał pan Grzegorz Braun w wyborach do Parlamentu Europejskiego, wyraził swój gniew i oburzenie, wypowiadając te słowa: Gdyby polskie sądownictwo szybciej działało, Braun pewnie byłby już w pace za antysemickie, chuligańskie wybryki. Skandal. To mówi polski prominentny polityk, minister. Dziś, drodzy państwo, miał miejsce drugi dzień składania wyjaśnień przez pana posła Grzegorza Brauna.</utt>
      <utt t="reaction">Dzwonek</utt>
      <utt t="norm">Jak można się domyślać, to bardzo szczegółowe i obszerne wyjaśnienia. W międzyczasie nastąpiła zmiana prokuratora. Od niedawna sprawę prowadzi prokurator Prokuratury Okręgowej w Warszawie Artur Wańdoch. Dziś pełnomocnicy pana Grzegorza Brauna złożyli liczne, bardzo liczne wnioski dowodowe. Ich realizacja wykaże bezsens i bezpodstawność postawionych zarzutów. Będziemy na bieżąco informować opinię publiczną o przebiegu tego procesu, ponieważ z całą pewnością szczegółowa informacja, prezentacja tego, co się dzieje wokół tej sprawy, będzie istotnym obrazem, jak działa polski system wymiaru sprawiedliwości. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Romana Fritza, także Konfederacja. Proszę bardzo, panie pośle.</utt>
    </speech>
    <speech speaker="Poseł Roman Fritz">
      <utt t="norm">Szanowny panie marszałku, Wysoka Izbo, niech mi będzie wolno skomentować, wyrazić swoją opinię na temat wyroku sądu sprzed ok. 40 dni w głośnej sprawie pobicia czy podduszania ze skutkiem śmiertelnym Ukraińca, 25-letniego Dmytra Nikiforenki na izbie wytrzeźwień we Wrocławiu, co miało miejsce 30 lipca 2021 r., a więc mniej więcej 3 lata temu. Proszę państwa, Ukrainiec został zatrzymany, ponieważ zachowywał się bardzo agresywnie, był nietrzeźwy. Został skierowany na izbę wytrzeźwień, gdzie nie było w stanie skrępować go i unieruchomić całe gremium, całe konsylium tam przebywające plus oddział Policji. Musiano wezwać drugi patrol policyjny i dopiero wówczas można było unieruchomić Ukraińca, który bronił się w taki sposób, że próbował odgryźć palec jednemu z ratowników medycznych. Ukrainiec niestety zmarł i nie ma żadnego dowodu na to, że zmarł wskutek pobicia bądź też uduszenia przez interweniujących funkcjonariuszy i ratowników. Był to proces, proszę państwa, poszlakowy.</utt>
      <utt t="reaction">Dzwonek</utt>
      <utt t="norm">A jakie wyroki zapadły? Skazano w sumie siedem osób, z czego dwóch policjantów, na drakońskie 5-letnie kary pozbawienia wolności, innych na niewiele mniej, nawet lekarkę skazano na 3 lata.</utt>
      <utt t="interrupt" by="Poseł Włodzimierz Skalik">Skandal!</utt>
      <utt t="norm">To jest, proszę państwa, wyrok, który jest haniebny, który godzi w dobre imię Rzeczypospolitej. Uczulam media, polityków, całą opinię publiczną, aby skoncentrowali się na śledzeniu apelacji w wyższej instancji. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Andrzeja Zapałowskiego, także Konfederacja. Proszę bardzo, panie pośle.</utt>
    </speech>
    <speech speaker="Poseł Andrzej Tomasz Zapałowski">
      <utt t="norm">Panie marszałku, Wysoka Izbo, w kwietniu minęło trzydziestolecie traktatu między Rzecząpospolitą a Litwą o przyjaznych i dobrosąsiedzkich stosunkach. W zakresie praw mniejszości polskiej na Litwie, jeśli chodzi o większość zapisów, przez 30 lat państwo polskie nie wyegzekwowało, aby rząd litewski to realizował. Problem polega na tym, że w tej chwili do parlamentu Litwy wpłynął nowy projekt ustawy o mniejszościach narodowych. Jak mnie poinformowali polscy posłowie do parlamentu litewskiego, ponownie nie ma tam zapisów dotyczących nazwisk, dwujęzyczności miejscowości, standardów szkolnictwa dla mniejszości i innych. To jest absolutny skandal, że my chcemy mieć jak najlepsze stosunki z Litwą, realizujemy wszelkie zapisy, a rząd Litwy tego nie realizuje. To pokazuje tak naprawdę słabość państwa polskiego. Rząd Litwy oczekuje, aby polski żołnierz krwią bronił państwa litewskiego, a jednocześnie z pogardą podchodzi do mniejszości polskiej na Litwie.</utt>
      <utt t="reaction">Dzwonek</utt>
      <utt t="interrupt" by="Poseł Włodzimierz Skalik">Skandal!</utt>
      <utt t="norm">Ostatnio na Litwie byli marszałek Sejmu, marszałek Senatu i liczni ministrowie. Mam pytanie: Co zrobiliście, aby w tej nowej ustawie znalazły się odpowiednie zapisy? Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Witolda Tumanowicza, Konfederacja. Proszę bardzo, panie pośle.</utt>
    </speech>
    <speech speaker="Poseł Witold Tumanowicz">
      <utt t="norm">Panie marszałku, Wysoka Izbo, Unia Europejska nasila działania związane z egzekwowaniem ustawy o usługach cyfrowych – DSA, która nazywana jest ustawą o cenzurze. Tym razem na celowniku znalazła się platforma społecznościowa X, dawny Twitter. Komisarz do spraw rynku wewnętrznego ma wydać ostatnie ostrzeżenie dla X. Jeśli platforma nie dostosuje się do ostrzeżenia, może na nią zostać nałożona kara finansowa w wysokości 6% globalnych przychodów firmy. Unia Europejska zarzuca X niepowodzenia w zwalczaniu treści uznawanych za niebezpieczne, według definicji DSA oczywiście. Formalne ostrzeżenie może być krokiem do nałożenia kary w późniejszym terminie. Obowiązująca od ubiegłego roku ustawa DSA ma na celu zmuszenie dużych firm technologicznych do radzenia sobie z treściami uznawanymi za dezinformację, mowę nienawiści, cyberprzemoc czy propagandę terrorystyczną. To kolejna odsłona walki z wolnością słowa. Unia Europejska chce mieć wpływ na to, co jest publikowane w sieci, i eliminować informacje, które sami arbitralnie będą uznawać za mowę nienawiści. Dość wprowadzania lewicowych totalitaryzmów, które chcą cenzurować każdy element naszego życia. To samo próbuje się wprowadzić w Polsce. Chcecie karać za mowę nienawiści, wpisując ją jako przestępstwo do Kodeksu karnego. Powiem tutaj kilka oczywistych prawd, które skrajna lewica uznaje za mowę nienawiści, za które już niedługo będzie ścigać i wsadzać do więzień. Są dwie płcie, rodzina to związek kobiety i mężczyzny plus potomstwo, mężczyzna nie rodzi dzieci, a życie rozpoczyna się od poczęcia.</utt>
      <utt t="reaction">Dzwonek</utt>
      <utt t="norm">Chciałem przy tej okazji podziękować wszystkim posłom, którzy dziś opowiedzieli się za życiem i odrzucili ustawę aborcjonistów. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękujemy bardzo, panie pośle. Zapraszam pana posła Patryka Gabriela, Koalicja Obywatelska. Nie widzę. Zapraszam zatem panią poseł Paulinę Matysiak, Lewica. Proszę bardzo, pani poseł.</utt>
    </speech>
    <speech speaker="Poseł Paulina Matysiak">
      <utt t="norm">Szanowny panie marszałku, Wysoka Izbo, kilka dni temu z powodu wykolejenia się składu turystycznego zamknięto odcinek Rogowskiej Kolei Wąskotorowej. To już kolejny nieczynny odcinek tej sieci. Obecnie z 41 km linii czynnych jest zaledwie 8 km trasy na odcinku Rogów – Jeżów. Kolej ta funkcjonuje od 108 lat i na dobre wpisała się w krajobraz województwa łódzkiego, a całkiem niedawno mówiło się nawet o możliwościach wykorzystania jej w regularnym ruchu pasażerskim. Niestety zarządca infrastruktury wąskotorowej nie posiada środków na bieżące utrzymanie linii kolejowej. Jest to problem systemowy i dotyczy wszystkich zarządców linii wąskotorowych. Ministerstwo Infrastruktury w programie utrzymaniowym nie przewidziało bowiem zarządców innych niż PKP PLK, a powinno. Uważam, że każdy zarządca sieci kolejowej udostępnianej ogólnie dla przewozów pasażerskich, bez względu na to, czy są to koleje regularne, czy turystyczne, normalnotorowe, czy wąskotorowe, powinien mieć zapewnione systemowe finansowanie utrzymania infrastruktury. Koleje wąskotorowe są w zdecydowanej większości utrzymywane przez różnego rodzaju stowarzyszenia, towarzystwa czy fundacje pasjonatów kolei, a czasem także przez lokalne samorządy. Jestem zdania, że należy traktować wszystkich na równych zasadach. Skoro PKP PLK otrzymuje środki na utrzymanie infrastruktury, to również zarządcy wąskotorowi, którzy nie prowadzą stricte komercyjnej działalności, ale prowadzą działalność użyteczną społecznie, powinni takie środki otrzymać.</utt>
      <utt t="reaction">Dzwonek</utt>
      <utt t="norm">To samo dotyczy dbałości państwa o inne zabytki techniki jak pojazdy kolejowe. Liczę na podjęcie rzetelnych kroków, zmianę prawa, która pozwoli w końcu zlikwidować kolejowy niedasizm, aby należycie zadbać o historię polskiego kolejnictwa i utrzymanie, udostępnienie tych linii dla pasażerów. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Annę Dąbrowską-Banaszek, klub PiS. Proszę bardzo, pani poseł.</utt>
    </speech>
    <speech speaker="Poseł Anna Dąbrowska-Banaszek">
      <utt t="norm">Panie marszałku, wysoki Sejmie, bardzo dziękuję wszystkim, którzy dzisiaj głosowali przeciw nowelizacji Kodeksu karnego dotyczącej depenalizacji i dekryminalizacji aborcji. Takie głosowanie to głosowanie za życiem. Bardzo dziękuję. Teraz przedstawię moje oświadczenie, które na dzisiaj przygotowałam. Dzisiaj, 12 lipca obchodzimy Dzień Walki i Męczeństwa Wsi Polskiej. W okresie II wojny światowej polska wieś odegrała trudną do przecenienia rolę. Już we wrześniu 1939 r. jej mieszkańcy udzielali pomocy wojennym uchodźcom i żołnierzom Wojska Polskiego. Wieś była oparciem dla pierwszego partyzanckiego ugrupowania – Oddziału Wydzielonego Wojska Polskiego mjr. Henryka Dobrzańskiego „Hubala”. Mimo grożących represji i prześladowań wieś polska wykazywała się patriotyczną postawą przez cały okres wojny. Jej mieszkańcy wchodzili w skład wielu ugrupowań konspiracyjnych. Wieś żywiła mieszkańców miast i oddziały partyzanckie, udzielała schronienia Polakom wysiedlonym ze swoich siedzib przez okupanta i przechowywała ukrywających się Żydów. Za tę patriotyczną postawę zapłaciła ogromną cenę. Spacyfikowanych zostało 817 polskich wsi. Ich mieszkańców rozstrzeliwano, wywożono do obozów koncentracyjnych i na przymusowe roboty do III Rzeszy, a dobytek rabowano i niszczono. Palono domostwa i całe wsie. Symbolem walki i męczeństwa mieszkańców polskiej wsi jest Michniów w województwie świętokrzyskim, który za pomoc niesioną partyzantom został spalony, a jego mieszkańcy w okrutny sposób</utt>
      <utt t="reaction">Dzwonek</utt>
      <utt t="norm">wymordowani 12 i 13 lipca 1943 r. Najmłodsza ofiara pacyfikacji, Stefanek Dąbrowa, miała zaledwie 8 dni. Dla ocalenia od zapomnienia, upamiętnienia zasług polskiej wsi w walce z okupantem, jej patriotycznej postawy i okrutnych cierpień w czasie II wojny światowej datę tych wydarzeń, 12 lipca, uznano za symboliczny dzień pamięci, walki i męczeństwa wsi polskiej. Pamiętamy. Chwała bohaterom!</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję. Zapraszam do zabrania głosu pana posła Mariusza Krystiana, klub PiS. Proszę bardzo, panie pośle.</utt>
    </speech>
    <speech speaker="Poseł Mariusz Krystian">
      <utt t="norm">Panie marszałku, Wysoka Izbo, w ostatnich dniach Rada Krajowa Związku Leśników Polskich wystosowała uchwałę, w której czytamy, że wobec dotychczasowych działań Ministerstwa Klimatu i Środowiska zmierzających do zniszczenia dorobku pokoleń polskich leśników wystąpi ona w obronie Lasów Państwowych w stulecie ich istnienia, w obronie przedsiębiorców leśnych i drzewnych, całego sektora leśno-drzewnego i polskiej przyrody. Wyznacza się dzień 12 lipca, godz. 10, na przeprowadzenie akcji protestacyjnej pod siedzibami urzędów wojewódzkich w całym kraju. Tego dnia zostanie również wystosowana do premiera, wojewodów, kierownictwa ministerstwa klimatu oraz parlamentarzystów petycja, w której czytamy, że w związku z tą sytuacją leśnicy: żądają wycofania się ministerstwa klimatu z dotychczasowych decyzji; domagają się natychmiastowego wycofania moratorium na użytkowanie lasów wprowadzonego w styczniu tego roku przez Ministerstwo Klimatu i Środowiska; domagają się realnego dialogu z rządem Rzeczypospolitej Polskiej wobec zapowiadanych reform Lasów Państwowych; protestują przeciwko wprowadzanym bez żadnej analizy, oceny skutków i konsultacji z leśnikami zmianom ustawy o lasach i ustawy o ochronie przyrody; żądają natychmiastowej dymisji z pełnionych funkcji pani Pauliny Hennig-Kloski i pana Mikołaja Dorożały. W związku z tym, że gospodarka leśna</utt>
      <utt t="reaction">Dzwonek</utt>
      <utt t="norm">na terenie mojego okręgu wyborczego, zwłaszcza w powiatach myślenickim, suskim i wadowickim, stanowi bardzo ważną działalność gospodarczą, jako parlamentarzysta z tego okręgu będę wspierał protest leśników. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Marcina Józefaciuka, klub Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny panie marszałku, Wysoka Izbo, „Nie ma dzieci, są ludzie” – jak powiedział Janusz Korczak. Źródłem praw dziecka jest godność człowieka. W Konstytucji Rzeczypospolitej Polskiej zapisana jest ona w art. 30: „Przyrodzona i niezbywalna godność człowieka stanowi źródło wolności i praw człowieka i obywatela. Jest ona nienaruszalna, a jej poszanowanie i ochrona jest obowiązkiem władz publicznych”. Z godności wywodzą się dwie zasady: wolność i równość, które są podstawą wszystkich praw człowieka – jak pisze rzeczniczka praw dziecka Monika Horna-Cieślak. Art. 72 ustawy zasadniczej mówi: „Rzeczpospolita Polska zapewnia ochronę praw dziecka”. Jedna z kategorii praw dziecka to prawa osobiste, umożliwiające rozwój dziecka. Są to m.in. prawo do wyrażania własnych poglądów i prawo do informacji. Wczoraj byliśmy świadkami tego, jak prezes PiS potraktował młodą, akredytowaną dziennikarkę Sarę Małecką-Trzaskoś, odmawiając jej zarówno prawa do informacji, jak i prawa głosu, stwierdzając, że nie ma ona takiego prawa. Podobnie potraktował ją senator PiS, odrzucając jej mikrofon. Oświadczam z tej mównicy, że na dniach złożę do Komisji Etyki Poselskiej wniosek o ukaranie posła Kaczyńskiego za urąganie godności dziecka, dziewczynki, akredytowanej dziennikarki. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Klaudię Jachirę, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Klaudia Jachira">
      <utt t="norm">Panie marszałku, Wysoka Izbo, kontynuując ten temat: Wolność słowa nie jest dla dzieci – powiedział Jarosław Kaczyński 10-letniej autorce bloga Perspektywa Sary. Niestety, droga Saro, za czasów prezesa wolności słowa nie było też dla kobiet ani dla obywateli i obywatelek protestujących na ulicach. Nie było wolności dla przyrody i lasów. Gdyby nie kara nałożona przez Unię, nie byłoby już znacznej części Puszczy Białowieskiej. Za rządów Kaczyńskiego nawet w mediach państwowych nie było wolności słowa. Był przekaz dnia z Nowogrodzkiej. Jak ktoś się z nim nie zgadzał, to musiał szukać innej pracy, ale jak się zgadzał, to oczywiście opływał w luksusy. Czy prezes PiS był zadowolony? Tylko po części, bo niezależne media też były szykanowane za wolność słowa. W pewnym momencie postanowiono nie przyznać koncesji jednej ze stacji. Gdyby nie interwencja USA, to nie wiadomo, jak by się to skończyło. Za wolność słowa cierpiały niezależne fundacje i NGOs. Okazuje się, że nawet w czasie wolnym nie można było mieć dowolnych poglądów, tylko te właściwe, słuszne i po partyjnej linii. Wolność słowa szczególnie zaciekle była tępiona w nauce i na uczelniach. Stworzono specjalną punktację za publikowanie w kościelnych i partyjnych czasopismach. Oczkiem w głowie była polityka historyczna. Zamordyści spod znaku Zalewskiej i Czarnka dbali o to, żeby w szkołach nie zagościła żadna niepokorna myśl. Tak więc twoje stwierdzenie</utt>
      <utt t="reaction">Dzwonek</utt>
      <utt t="norm">, droga Saro, o wolności słowa, które padło w Sejmie, jest być może najważniejszym stwierdzeniem w demokratycznym państwie. Jeżeli odmówimy jej dzieciom, młodzieży, to w niedługim czasie większość społeczeństwa nie będzie miała prawa głosu. No może poza prezesem.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Zapraszam do wygłoszenia oświadczenia panią poseł Alicję Łepkowską-Gołaś, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Alicja Łepkowska-Gołaś">
      <utt t="norm">Panie marszałku, Wysoka Izbo, 12 lipca obchodzimy Dzień Pamięci Ofiar Obławy Augustowskiej. Niestety w związku z pracami Sejmu nie mogłam uczestniczyć w dzisiejszych uroczystościach w Augustowie. To największa zbrodnia na Polakach po II wojnie światowej. Miała ona na celu likwidację polskiego podziemia niepodległościowego. To tragiczne wydarzenie, które miało miejsce 79 lat temu, na zawsze zapisało się w naszych sercach i pamięci narodowej jako symbol brutalności, cierpienia i niesprawiedliwości. W ramach obławy augustowskiej, przeprowadzonej przez oddziały NKWD i wspieranej przez oddziały Ludowego Wojska Polskiego oraz Urzędu Bezpieczeństwa, aresztowano i wywieziono w nieznane setki mieszkańców ziemi suwalskiej i augustowskiej. Wielu z nich nigdy nie wróciło do swoich domów, a ich losy pozostają nieznane do dziś. Dzisiejsza rocznica to czas refleksji nad tamtymi wydarzeniami, nad losem tych, którzy stracili życie w wyniku represji, oraz nad losem ich rodzin, które do dziś poszukują prawdy i sprawiedliwości. To także czas, aby przypomnieć sobie o wartościach, które są fundamentem naszej tożsamości narodowej – o wolności, godności i prawie do życia w pokoju. W tym dniu składamy hołd wszystkim ofiarom obławy augustowskiej. Niech pamięć o nich będzie zawsze żywa w naszych sercach, niech będzie ona źródłem naszej siły i determinacji w budowaniu lepszej przyszłości dla naszego kraju. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Bożenę Lisowską, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Bożena Lisowska">
      <utt t="norm">Dziękuję. Panie marszałku, Wysoki Sejmie, chcę dzisiaj w swoim oświadczeniu poruszyć temat warsztatów terapii zajęciowej, ale tak naprawdę barier i problemów, z jakimi ciągle muszą mierzyć się te placówki, przystosowane do świadczenia wsparcia i rehabilitacji społecznej i zawodowej dla osób z niepełnosprawnościami. W Polsce mamy 565 takich placówek, w których tę rehabilitację otrzymuje 18 tys. uczestników. O ich dobrostan dba 6735 pracowników, w tym prawie 4 tys. merytorycznych. Te warsztaty ciągle nie mają systemowego wsparcia od polskiego państwa, ciągle też zmagają się z problemami finansowymi, odbijają się od wielu drzwi, gdy proszą o pomoc. Ostatnio była konferencja w Senacie. Mają kilka postulatów, które od wielu lat nie mogą być spełnione. Przede wszystkim domagają się zwiększenia finansowania na jednego uczestnika, przynajmniej do poziomu minimalnej krajowej, a także tego, aby system orzekania o osobach z niepełnosprawnościami zmienić w taki sposób, aby w inny sposób byli kwalifikowani do warsztatów terapii zajęciowej.</utt>
      <utt t="reaction">Dzwonek</utt>
      <utt t="norm">Kierownicy tych instytucji od wielu lat domagają się od polskiego państwa rzetelnego finansowego wsparcia, które pozwoliłoby im w spokoju i dobrostanie opiekować się osobami z niepełnosprawnościami i rehabilitować te osoby. Dlatego jeżeli państwo działacie w komisji polityki społecznej lub macie na swoim terenie takie warsztaty, bardzo was proszę o wsparcie i pisanie interpelacji w tej sprawie do właściwych ministrów, a także do PFRON-u, bo warsztaty terapii oczekują także większego zainteresowania ze strony tej instytucji. Bardzo proszę państwa posłów o wsparcie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Waldemara Andzela, klub PiS.</utt>
    </speech>
    <speech speaker="Poseł Waldemar Andzel">
      <utt t="norm">Panie marszałku, Wysoka Izbo, oświadczenie dzisiejsze jest w sprawie Tarczy Wschód. O tym, że Tarcza Wschód jest medialną wydmuszką najdobitniej świadczy fakt, iż kanclerz Niemiec Olaf Scholz przeciwstawił się temu pomysłowi. Niemcy kpią sobie z Donalda Tuska, a my nadal nie znamy żadnych szczegółów, jak ma przebiegać Tarcza Wschód oraz jak ma wyglądać konstrukcja finansowa projektu. Według ekspertów szanse na to, by Unia Europejska zadłużyła się i sfinansowała pomysł Tuska i krajów bałtyckich, są niewielkie, nawet jeśli w Niemczech zmieni się rząd. Taka to polityka. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Małgorzatę Golińską, klub Prawo i Sprawiedliwość. Czy jest pani poseł?</utt>
      <utt t="interrupt" by="Poseł Anna Kwiecień">Nie ma.</utt>
      <utt t="interrupt" by="Głos z sali">Wyszła na chwilę.</utt>
      <utt t="norm">To może zabierze głos po pośle Macieju Koniecznym. Zapraszam posła Macieja Koniecznego, Lewica. Proszę bardzo, panie pośle.</utt>
    </speech>
    <speech speaker="Poseł Maciej Konieczny">
      <utt t="norm">Panie marszałku, Wysoka Izbo, dziś chciałbym porozmawiać o sytuacji lasów, której wagę szczególnie uświadamiają nam obecne upały. Czerwcowa powódź błyskawiczna w Bielsku-Białej pokazała, jakie znaczenie mają lasy górskie wokół miejscowości leżących w górach. Intensywne wycinki sprawiły, że lasy zwyczajnie nie były w stanie zatrzymać wody. Lokalne samorządy doskonale to rozumieją i stoją po stronie mieszkańców, którzy walczą o to, żeby wokół Bielska-Białej, Kóz czy Jawora te lasy były chronione. Podjęły uchwały popierające dążenia mieszkańców o powołanie lasów społecznych. Dziś, podczas kolejnej fali upałów, widać, że adaptacja poszczególnych regionów do zmian klimatu jest konieczna. Miasta latem stają się wyspami ciepła, betonowymi patelniami nawiedzanymi przez nagłe burze i błyskawiczne powodzie. Potrzebujemy systemowych zmian i odważnych decyzji w ochronie przyrody, a lasy stanowią istotny element tych zmian. Mieszkańcy terenów podgórskich, ale nie tylko, oczekują powołania lasów społecznych i utrzymania funkcji zarówno społecznej, przyrodnicziczej, jak i wodochronnej. Oczekują rzeczywistej realizacji postulatów o wyłączeniu dodatkowych 20% obszarów cennych przyrodniczo z wycinek. Aż 46 z 430 funkcjonujących w Polsce nadleśnictw nie dysponuje zatwierdzonymi planami urządzenia lasu. To nie przeszkadza im w prowadzeniu pełnoskalowej gospodarki leśnej i nielegalnych wycinek. To łamanie dyrektyw siedliskowej, ptasiej i ocennej.</utt>
      <utt t="reaction">Dzwonek</utt>
      <utt t="norm">Mało tego, nadleśnictwa twierdzą, że akceptacja ministerstwa dla planów urządzenia lasu tak naprawdę nie ma specjalnego znaczenia. To oznacza, że Lasy Państwowe nie respektują prawa, nie liczą się z ministerstwem klimatu i środowiska, tak samo nie zamierzają liczyć się ze stroną społeczną. W imieniu obywateli i obywatelek oraz wspierających ich organizacji, takich jak Lasy i Obywatele, Pracownia na rzecz Wszystkich Istot czy Inicjatywa „Las wokół nas”, domagamy się, aby minister klimatu i środowiska konsekwentnie działał na rzecz realizacji postulatu o wyłączeniu lasów otaczających takie miasta jak Bielsko-Biała z gospodarki, której celem jest wyłącznie produkcja desek. Strona społeczna cały czas zderza się z państwem w państwie – Lasami Państwowymi. Nagminnie stronie społecznej odmawia się dostępu do dokumentów, informacji, a udział społeczników w zespołach roboczych jest ograniczany. Kończąc, chciałbym powiedzieć, że zanim dojdzie do wypracowania jakichś dokumentów, może się okazać, że nie ma już po co, że te lasy są wycięte. To samo dotyczy lasów podgórskich, które pełnią funkcję ochronną, a wycinki negatywnie wpływają na stosunki wodne. Strona społeczna apeluje, aby wstrzymać wycinki do czasu zatwierdzenia planów urządzenia lasów i objąć moratorium obszary, które jeszcze mogą być uznane za rezerwaty. Takie samo działanie konieczne jest w przypadku obszarów, gdzie powołane są zespoły negocjacyjne, tak jak w Bielsku Białej. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Czy dotarła pani poseł Małgorzata Golińska? Jeżeli jeszcze nie, to zapraszam pana posła Antoniego Macierewicza, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Antoni Macierewicz">
      <utt t="norm">Wysoki Sejmie, informuję, że zniszczenie samolotu Tu-154 nr 102 nastąpiło w okresie między lipcem 2011 r. a sierpniem 2012 r. przez rząd Donalda Tuska, ze szczególną odpowiedzialnością ówczesnego Ministerstwa Obrony Narodowej. Raport informujący o zniszczeniu głównego silnika tego samolotu został przekazany szefowi wojsk lotniczych, szefowi Szefostwa Techniki Lotniczej, a te zagrożenia były przekazywane po październiku 2010 r. szefowi sztabu generalnego, ministrowi obrony narodowej Klichowi, szefowi Kolegium do Spraw Służb Specjalnych i gen. Parulskiemu, ministrowi spraw wewnętrznych oraz panu Cichockiemu, jak już mówiłem. Przywołuję te nazwiska, bo to oznacza, że cały aparat rządu Tuska zajmujący się bezpieczeństwem wiedział w 2012 r. o konieczności remontu Tu-154 nr 102. Nie zrobiono tego, lecz zakazano używać do lotu samolotu w roku 2012, a więc w roku 2016, 4 lata później, gdy zaczęliśmy badać ten samolot jako nienadający się do używania… A pan Tomczyk systematycznie oszukuje żandarmerię, prokuraturę oraz opinię publiczną, że badania podkomisji zniszczyły Tu-154 nr 102. Było przeciwnie. Zniszczono go w roku 2012 i od tego czasu</utt>
      <utt t="reaction">Dzwonek</utt>
      <utt t="norm">nie latał. Zniszczenie nastąpiło, jak powiedziałem, w 2012 r. Od tego czasu samolot nie mógł latać, bo rząd Tuska nie chciał go remontować, a po 4 latach było już to nierealne. Materiał w tej sprawie jest częścią załącznika 39. raportu podkomisji. Jeśli pan Tomczyk nie przeprosi za swoje oszustwo, skieruję go do sądu. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz panią poseł Annę Kwiecień, klub Prawo i Sprawiedliwość. Proszę bardzo, pani poseł.</utt>
    </speech>
    <speech speaker="Poseł Anna Kwiecień">
      <utt t="norm">Dziękuję. Panie marszałku, Wysoka Izbo, chciałabym przypomnieć pewne wydarzenie z roku 2018, które ukazuje prawdziwy stosunek władz niemieckich do zwrotu zagrabionych w Polsce dzieł sztuki. Oczywiście mówimy tutaj o II wojnie światowej, szanowni państwo. Otóż w 2018 r. premier Piotr Gliński uzgodnił z panią minister kultury Niemiec, że w ogólnokrajowych mediach pojawi się apel rządu niemieckiego, aby obywatele Niemiec sprawdzili, przejrzeli swoje prywatne zbiory, a jeśli uznają, że znajdują się tam zagrabione dzieła sztuki, bibeloty, zbiory biblioteczne wywiezione z Polski przez ich przodków, to żeby poprzez ministerstwo spraw zagranicznych Niemiec te zbiory wróciły do Polski. I, szanowni państwo, co się stało? Otóż po kilku tygodniach rząd Niemiec zaczął kluczyć, zaczął odwlekać i oczywiście wycofał się z wstępnego zobowiązania. To najbardziej pokazuje i oddaje, jaki jest prawdziwy stosunek Niemiec do kwestii reparacji, do kwestii zadośćuczynienia Polsce i Polakom strat, jakie Polska poniosła w czasie II wojny światowej. Proszę państwa, można tu jeszcze jeden przykład podać.</utt>
      <utt t="reaction">Dzwonek</utt>
      <utt t="norm">Jest kwestia dzwonu, który chciała zwrócić parafia niemiecka polskiej parafii. Po prostu tamtejsi obywatele zorientowali się, że dzwon został ukradziony i wywieziony w czasie II wojny światowej. Wiecie państwo, kto zabronił wykonania tego, można powiedzieć, bardzo ludzkiego gestu w stosunku do Polaków? Oczywiście rząd niemiecki, szanowni państwo. Dlatego o tym mówię, bo nie tak dawno była wizyta pana kanclerza Scholza. Proszę państwa, trzeba sobie wprost powiedzieć – propozycja, jaka została złożona Polsce i Polakom, jest haniebna. To jest wstyd, że państwo niemieckie tak się zachowuje w stosunku do Polek i Polaków. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Annę Gembicką, klub Prawo i Sprawiedliwość. Proszę bardzo, pani poseł.</utt>
    </speech>
    <speech speaker="Poseł Anna Gembicka">
      <utt t="norm">Panie marszałku, Wysoka Izbo, na tym posiedzeniu Sejmu procedowaliśmy nad obywatelskim projektem ustawy zapewniającym Polakom ochronę przed podwyżkami. Niestety koalicja rządząca nie chciała go przyjąć i wesprzeć Polaków w trudnej sytuacji. Dlaczego? Dlatego że Donald Tusk równa się drożyzna. Przed wyborami słyszeliśmy tyle obietnic, że będzie paliwo po 5,19 zł, że wszystko będzie tańsze, że nic, co dane, nie zostanie zabrane. A co dostaliśmy po wyborach? Podwyżki cen energii, miało być o 30 zł, będzie o 30% albo i więcej. Ale to nie koniec. Będziemy też mieć podwyżki cen wody i ścieków. A co mówi minister za to odpowiedzialny? Że to nie podwyżki, tylko urealnienie. Ładna nazwa na kolejny skok na kieszenie Polaków. Ale to nie koniec. Przed wyborami politycy koalicji 13 grudnia mówili, że ceny paliwa można łatwo obniżyć, obniżając opłatę paliwową i dlatego po wyborach ją podwyższyli. Jaki będzie kolejny krok? To oczywiste – podwyższanie podatków. Dlatego już teraz zapowiadają zmianę naliczania podatku od nieruchomości już od przyszłego roku na takie, które będzie skrajnie niekorzystne dla rolników i przedsiębiorców. A przecież w umowie koalicyjnej rząd zapisał sobie, że będzie minimum 6-miesięczne vacatio legis dla zmian w prawie podatkowym. Rząd chce też podwyższać akcyzę, mimo że była ustalona mapa drogowa dla jej podwyższania, żeby zwalczać szarą strefę. Teraz zrobią wszystko, żeby złote czasy dla złodziei</utt>
      <utt t="reaction">Dzwonek</utt>
      <utt t="norm">z szarej strefy wróciły. Nie bez powodu za poprzednich rządów Platformy i PSL-u wynosiła ona prawie 20%. I to jest clou problemu. Ekipa Tuska nie dba o dobrobyt obywateli, nie dba o dobrobyt Polaków. Oni dbają o dobrobyt bandytów z mafii VAT-owskich, o dobrobyt bandytów z szarej strefy. A ty, Polaku, płacz i płać, żeby bandyci mogli się bawić za pieniądze z budżetu państwa.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Tadeusza Samborskiego, klub PSL – Trzecia Droga. Proszę bardzo, panie pośle.</utt>
    </speech>
    <speech speaker="Poseł Tadeusz Samborski">
      <utt t="norm">Szanowny panie marszałku, Wysoka Izbo, wczoraj minęła 81. rocznica krwawej niedzieli stanowiącej apogeum ludobójstwa dokonanego przez nacjonalistów ukraińskich na obywatelach II Rzeczypospolitej na byłych Kresach Wschodnich. Z tego miejsca składam swój poselski hołd pamięci ok. 200 tys. ofiar okrutnych zbrodni, które dotknęły głównie bezbronną ludność wiejską, w tym dzieci, kobiety, starców, kapłanów i zakonnice. Zgodnie z maksymą, iż nie o zemstę, lecz o pamięć wołają ofiary, wyrażam przekonanie, że antycywilizacyjny zakaz poszukiwań i ekshumacji wprowadzony przez stronę ukraińską uniemożliwia ustalenie liczby zamordowanych obywateli Rzeczypospolitej i skali okrucieństwa, jakie ich dotknęło z rąk nacjonalistycznych oprawców, co w konsekwencji niweczy polskie zamiary godnego chrześcijańskiego pochówku doczesnych szczątków ludzi, którym zadano śmierć tylko dlatego, że byli Polakami z rąk nacjonalistycznych oprawców, co w konsekwencji niweczy polskie zamiary godnego, chrześcijańskiego pochówku doczesnych szczątków ludzi, którym zadano śmierć tylko dlatego, że byli Polakami. Składam też hołd tym szlachetnym Ukraińcom, którzy w godzinie najważniejszej próby życiowej wykazali się człowieczeństwem najwyższej miary, ratując Polaków za cenę własnego życia. Uważam też, iż pamięć o ofiarach i prawda o ludobójstwie są ważnym składnikiem naszej tożsamości narodowej i powinny być na trwałe wprowadzone do historii Polski i świadomości wszystkich Polaków. Ludobójstwo dokonane na kresowych obywatelach II Rzeczypospolitej nie może być przemilczane, zapomniane lub określane pojęciami ze świata</utt>
      <utt t="reaction">Dzwonek</utt>
      <utt t="norm">półprawdy, zakłamania i pospolitej hipokryzji politycznej. Wyrażam uznanie wszystkim osobom oraz organizacjom i stowarzyszeniom, głównie kresowym, które mimo wielu trudności i niesprzyjających okoliczności społecznych i politycznych ofiarnie walczą o prawdę o ludobójstwie, składając przy wielu okazjach hołd wszystkim ofiarom i organizując różnorakie obchody upamiętniające ten tragiczny rozdział naszej ojczystej historii. Do grona dbających o pamięć należą bez wątpienia znane mi osobiście osoby, świadkowie zbrodni ludobójstwa: pani Sabina Czapiga-Hermaszewska, siostra gen. Mirosława, cudem ocalonego z pogromu, wybitny pisarz współczesny Stanisław Srokowski, a także wójt gminy Jarocin pan Zbigniew Walczak. To z jego inicjatywy na terenie jego gminy w najbliższą niedzielę, 14 lipca, będzie odsłonięty pomnik upamiętniający ofiary ludobójstwa na Kresach Wschodnich. I na koniec kresowe strofy, które mają odniesienie do poprzedniej mojej kwestii. „Wszyscy odeszli, wszyscy krewni, bliscy, znajomi, całe wioski, regiony, ziemie, te wielkie tłumy zabitych, pomordowanych, te wszystkie babcie, ciotki, dziadkowie, wujkowie, kuzyni, te wszystkie starowinki, dalsi i bliżsi krewni, wielkie rody, te legiony pięknych młodych ciał ognie pożerały pieśni i szloch, skomlenia, jęki i ciszę”. Dziękuję bardzo, panie marszałku.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Barbarę Grygorcewicz, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Barbara Grygorcewicz">
      <utt t="norm">Panie marszałku, Wysoka Izbo, w placówkach edukacyjnych takich jak przedszkola i szkoły obowiązują przepisy dotyczące żywienia zawarte w rozporządzeniu ministra z dnia 26 lipca 2016 r. To rozporządzenie określa wymagania dotyczące żywienia w ramach systemu oświaty. Ujednolicenie standardów żywienia dzieci w placówkach oświatowych jest głównym celem poselskiego projektu ustawy o zmianie ustawy – Prawo oświatowe oraz ustawy o opiece nad dziećmi do lat 3. Wnioskodawcy wskazują, że posiłek w szkole musi być zgodny z wymaganiami zdrowotnymi i eliminować dyskryminację dzieci w tym zakresie. Poselski projekt dotyczy zapewnienia dzieciom będącym na dietach eliminacyjnych z powodów zdrowotnych posiłku zgodnego z ich wymaganiami zdrowotnymi. Dotyczy to dzieci uczęszczających do żłobków, klubów dziecięcych, przedszkoli czy szkół podstawowych. Ten projekt jest mi bardzo bliski. Mogę być 25. osobą mentalnie podpisującą się pod nim. W związku z powyższym uważam, że dieta eliminacyjna, która będzie dzieciom zapewniana w żywieniu zbiorowym, nie może być oparta jedynie na oświadczeniach rodziców. Musi być oparta i wydawana na podstawie orzeczenia lekarskiego. Byłoby wskazane, gdyby to orzeczenie mógł wydawać diabetolog, pediatra lub lekarz rodzinny</utt>
      <utt t="reaction">Dzwonek</utt>
      <utt t="norm">, przy czym kolejność specjalizacji lekarskich nie jest przypadkowa. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Agnieszkę Soin, klub Prawo i Sprawiedliwość. Proszę bardzo, pani poseł.</utt>
    </speech>
    <speech speaker="Poseł Agnieszka Anna Soin">
      <utt t="norm">Bardzo dziękuję. Szanowny panie marszałku, Wysoka Izbo, eksperci spodziewają się, że w nadchodzących miesiącach inflacja wzrośnie. Powodem będzie wzrost cen energii w II półroczu br. Dotychczasowe tarcze ochronne dla obywateli przestały już obowiązywać. Podwyżki cen mogą dotknąć również całą Europę, a polskie przepisy stoją w miejscu. Prawo i Sprawiedliwość przygotowało projekt ustawy, która ma na celu ochronić polskie gospodarstwa od drenażu ich portfeli. Wielu Polaków podpisało się pod tym projektem, który został złożony jako obywatelski projekt ustawy, która zakłada zahamowanie podwyżek cen prądu i gazu prognozowanych od lipca. To kolejna nasza inicjatywa, która pokazuje, że nie jest nam obojętny los obywateli, a Prawo i Sprawiedliwość zawsze wsłuchuje się w głos mieszkańców i będzie stać na straży najwyższy standardów, by zapewnić Polakom bezpieczeństwo finansowe w każdej dziedzinie i każdym obszarze ich życia. Niestety odmiennego zdania jest koalicja 13 grudnia, czego dowodem jest dzisiejsze głosowanie nad tym projektem, gdzie koalicja 13 grudnia była przeciwna przyjęciu wniosku o niezwłoczne przystąpienie do drugiego czytania projektu ustawy i większością głosów skierowała projekt do dalszej pracy, gdzie prawdopodobnie trafi do tzw. zamrażarki. Podwyżkom, jak i obecnemu rządowi trzeba powiedzieć: nie. Dziękuję, bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Annę Baluch, klub Prawo i Sprawiedliwość. Proszę bardzo, pani poseł.</utt>
    </speech>
    <speech speaker="Poseł Anna Baluch">
      <utt t="norm">Panie marszałku, Wysoka Izbo, ostatnio opinię publiczną obiegła informacja, że PKP Cargo SA Wschodni Zakład Spółki zamierza zwolnić 37% załogi, z czego ponad 73% stanowią pracownicy ze stanowisk operacyjnych, czyli bezpośrednio związanych z przewozami, prowadzeniem pociągów i ich przygotowaniem. Pomimo ogólnego spadku liczby przewozów w całej spółce Cargo w wysokości ok. 22% Wschodni Zakład Spółki w I półroczu 2024 r. odnotował wzrost przewozów realizowanych na terenie zakładu o ok. 6% w stosunku do poprzedniego roku, roku 2023. Ponadto realizacja przewozów z kontraktacji z umów własnych, czyli zakładowych, w I półroczu jest wyższa, i to aż o ok. 60%, w stosunku do poprzedniego roku, roku 2023. W tym roku w I półroczu zakład już zakontraktował ponad 105% nałożonego planu rocznego. Chciałam w skrócie przedstawić, jak wygląda sytuacja. Wskaźniki zatrudnienia do przewożonej masy świadczą o właściwej i efektywnej polityce kadrowej w tymże Wschodnim Zakładzie Spółki. Pytam: Jakimi kryteriami posługuje się PKP Cargo, skoro już od 26 kwietnia tego roku rozmawia o</utt>
      <utt t="reaction">Dzwonek</utt>
      <utt t="norm">zwolnieniach grupowych? Jakimi kryteriami się posługują? Jak typują ludzi do zwolnień w poszczególnych grupach zakładu? Jeżeli dojdzie do zwolnienia 37% zapowiadanej ilości załogi we wschodnim zakładzie spółki w Lublinie, zakłóci to pracę przewozową i spowoduje zagrożenie realizacji obecnie podpisanych kontraktów, co wpłynie na finanse spółki. Czy to jest program naprawczy dla PKP Cargo?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Andrzeja Śliwkę, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję. Panie marszałku, Wysoka Izbo, Ministerstwo Zdrowia przygotowuje nową ustawę o szpitalach. Jednym z elementów tej reformy jest zamykanie porodówek. Projekt zakłada, że porodówki, które nie przyjmują więcej niż 400 porodów rocznie, zostaną wyłączone z sieci szpitali, które doprowadzają do tego, że umożliwiają finansowanie szpitalom utrzymanie porodówek. Decyzją polityków Platformy Obywatelskiej, Polskiego Stronnictwa Ludowego i Lewicy spowoduje to, że w województwie warmińsko-mazurskim zostanie zlikwidowanych dziewięć porodówek: w Iławie, Giżycku, Mrągowie, Piszu, Bartoszycach, Nowym Mieście Lubawskim, Olecku, Szczytnie i Ostródzie. Cykl wyborczy się skończył, to Platforma Obywatelska pokazuje swoją twarz, twarz likwidatorów. Wasze działanie doprowadza do pogorszenia jakości opieki zdrowotnej. Przyszłe mamy w związku z tym będą zmuszone do tego, żeby podróżować przez pół województwa. Szpitalnictwo wymaga reformy, ale ta reforma powinna zostać zrobiona w sposób kompleksowy, a nie jak to proponuje i robi Platforma Obywatelska, czyli w ramach terapii szokowej, która nigdy nie zdaje egzaminu.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Marię Koc, klub Prawo i Sprawiedliwość. Proszę bardzo, pani poseł.</utt>
    </speech>
    <speech speaker="Poseł Maria Koc">
      <utt t="norm">Bardzo dziękuję, panie marszałku. Szanowny panie marszałku, Wysoka Izbo, swoje oświadczenie kieruję do ministra sprawiedliwości pana Adama Bodnara. W styczniu 2024 r. dokonał pan zmian personalnych w Prokuraturze Krajowej. Zmiany te dokonane były z naruszeniem prawa i konstytucji. Złamał pan m.in. art. 14 § 1 ustawy o Prokuraturze Krajowej oraz wiele innych zapisów prawa, co spowodowało chaos w Prokuraturze Krajowej i ma daleko idące konsekwencje dla polskiego wymiaru sprawiedliwości. Sądy już zwracają akty oskarżenia z powodu podpisania ich przez wadliwie powołanych prokuratorów. Również obrońcy kwestionują status prokuratorów powołanych przez pana prokuratora Jacka Bilewicza i tak oto mamy neoprokuratorów, których praca jest nieuznawana przez sądy i łatwa do zdyskredytowania. Jest pan winny tej sytuacji, sytuacji anarchii i chaosu w Prokuraturze Krajowej. W ramach bezprawnych działań odwołał pan również w marcu tego roku w Prokuraturze Krajowej dyrektora Departamentu do Spraw Przestępczości Zorganizowanej i Korupcji. Do tej pory, a mamy połowę lipca, stanowisko to nie zostało obsadzone. Czyżby w Polsce wraz ze zmianą władzy zniknęła przestępczość zorganizowana? Nie ma wyłudzeń VAT, unikania akcyzy, zaniżania należności publicznoprawnych, nie ma przestępstw na rynku kapitałowym, bankowym czy ubezpieczeniowym? Oczywiście, że przestępczość zorganizowana istnieje, tylko pojawia się pytanie: Czy jest w obecnej władzy</utt>
      <utt t="reaction">Dzwonek</utt>
      <utt t="norm">determinacja, żeby ją zwalczać? Czy obecna władza w ogóle widzi taką potrzebę? Czy widzi problem? Bo jeśli tak, to wakat od wielu miesięcy na stanowisku dyrektora departamentu do spraw przestępczości zorganizowanej w Prokuraturze Krajowej jest całkowicie niezrozumiały. Zakrawa to na skandal. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Piotra Kandybę, klub Koalicja Obywatelska. Proszę bardzo, panie pośle.</utt>
    </speech>
    <speech speaker="Poseł Piotr Kandyba">
      <utt t="norm">Panie marszałku, Wysoka Izbo, sezon wakacyjny w pełni i z tej okazji chciałbym zwrócić uwagę, że w ciągu tych kilkunastu dni lipca utonęło już ponad 20 osób, w czerwcu aż 52 osoby. To zatrważające dane. To życie naszych dzieci, znajomych i przyjaciół. Dbajmy o siebie i o naszych bliskich. Letnie temperatury oczywiście przyciągają nas do akwenów wodnych, ale pamiętajmy, że kąpiel w morzu, rzece czy w jeziorze, zwłaszcza w miejscach do tego niewyznaczonych, bez ratowników, może być ostatnią kąpielą naszych najbliższych. Przy wszystkich ważnych i doniosłych tematach, które dyskutujemy w tej Izbie, chciałbym, żebyśmy pamiętali i mówili głośno także o tych być może prostszych i mniej skomplikowanych, ale przez to nie mniej ważnych kwestiach, od których zwłaszcza teraz może zależeć życie i zdrowie naszych najbliższych. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Dorotę Olko, Lewica. Proszę bardzo, pani poseł.</utt>
    </speech>
    <speech speaker="Poseł Dorota Olko">
      <utt t="norm">Panie marszałku, Wysoka Izbo, w przyszłym roku minie 90 lat, od kiedy ukazuje się „Polski Słownik Biograficzny”, czyli od 1935 r., z przerwą na lata II wojny światowej i okres stalinizmu. To największy zbiór biogramów osób zasłużonych dla Polski, Polek i Polaków, ale także przedstawicieli innych narodowości mieszkających na terenie Rzeczypospolitej. Praktycznie każdy, kto miał styczność z naukami humanistycznymi albo społecznymi, miał do czynienia z PSB. PSB boryka się jednak dzisiaj z ogromnymi trudnościami. Po pierwsze, nie ma stałego finansowania, ukazuje się dzięki grantom, ale żeby o kolejny grant się ubiegać, trzeba rozliczyć poprzedni, stąd wielomiesięczne przerwy w pracach nad nowymi biogramami. Dodatkowo finansowanie instytucji jest na tak niskim poziomie, że większość osób w redakcji zarabia w okolicach płacy minimalnej. Po drugie, redakcja ma często problem z zamawianiem biogramów od zewnętrznych naukowców, bo nie dostają oni punktów za opublikowanie biogramu, a przecież przygotowanie takiego hasła to często dużo więcej pracy niż napisanie wysoko punktowanego artykułu naukowego. Mówię o tym tutaj nieprzypadkowo, bo od 14 lat „Polski słownik biograficzny” jest objęty patronatem Sejmu RP i czas najwyższy, żeby ten patronat zaczął oznaczać coś więcej niż symboliczny</utt>
      <utt t="reaction">Dzwonek</utt>
      <utt t="norm">gest sprzed lat. PSB nie ma barw politycznych ani znaczków partyjnych, jest dobrem wspólnym, dobrem nas wszystkich, wszystkich obywateli. Dlatego dzisiaj z tego miejsca apeluję do wszystkich posłów i posłanek, abyśmy wspólnymi siłami zawalczyli o dalsze, stabilne funkcjonowanie „Polskiego słownika biograficznego”. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam teraz pana posła Rafała Webera, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Rafał Weber">
      <utt t="norm">Dziękuję bardzo. Panie marszałku, Wysoka Izbo, dzisiaj święto leśników. Leśnicy, zamiast świętować, celebrować, protestują przeciwko rządowi Donalda Tuska, który gospodarkę leśną traktuje w sposób dramatyczny. Polscy leśnicy na przestrzeni ostatniego wieku, na przestrzeni 100 lat mieli wielki dorobek, jeżeli chodzi o sprawne zarządzanie majątkiem leśnym. Są wzorem dla innych państw, są stawiani za wzór jako ci, którzy w sposób najlepszy z możliwych dbali o lasy, o odpowiednią gospodarkę leśną. A teraz przez koalicję 13 grudnia ten dorobek jest marnotrawiony. Fatalne decyzje minister klimatu i środowiska Henning-Kloski związane z ograniczeniem gospodarki leśnej, związane z wpuszczeniem organizacji pseudoekologicznych i tak w zasadzie nadanie im nowych praw, zupełnie niezrozumiałych, jest czymś niedopuszczalnym. Przeciwko temu polscy leśnicy protestują i każdy, komu na sercu leży dobro polskich lasów, powinien wspierać w tym proteście leśników. Drogie panie, drodzy panowie, trzymajcie się, jesteśmy razem z wami, dziękujemy wam za to, co dobrego czyniliście, jeżeli chodzi o dbałość o polskie lasy.</utt>
      <utt t="reaction">Dzwonek</utt>
      <utt t="norm">Nie mamy do waszej służby naprawdę żadnego zarzutu. Polskie państwo powinno zrobić wszystko, aby do tej właściwej gospodarki leśnej powrócić, tak samo, jak powinno zrobić wszystko, aby obecna koalicja wycofała się z fatalnych decyzji, które dotyczą gospodarki leśnej i zatrzymania elementów niezbędnych do tego, aby polskie lasy były dobrze zarządzane. Tak że drodzy leśnicy, chwała wam, szacunek i podziękowanie. Darzbór! Jeszcze raz wszystkiego najlepszego w waszej służbie na rzecz polskich lasów. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Adama Andruszkiewicza, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Adam Andruszkiewicz">
      <utt t="norm">Dziękuję. Panie marszałku, Wysoka Izbo, Podlaski Urząd Wojewódzki, który dzisiaj jest niestety zarządzany przez ekipę pana Tuska i pana Hołowni, rozesłał w ostatnim czasie pisma do naszych samorządów z prośbą o to, aby szykowały listę miejsc do przyjęcia potencjalnie masowego napływu cudzoziemców, zaznaczając w piśmie bardzo wyraźnie, że nie chodzi o obywateli Ukrainy. W związku z powyższym, szanowni państwo, w województwie powstało zamieszanie i realna obawa o to, że obecny rząd, zgodnie z postanowieniami Brukseli szykuje się w ten sposób do realizacji paktu migracyjnego oraz po prostu szykuje miejsca, aby nielegalnych migrantów relokować docelowo właśnie do nas, do województwa podlaskiego. Samorządowcy są wystraszeni, wielu z nich odpowiedziało, że nie ma takich miejsc. I bardzo dobrze, dlatego że nasze województwo jest nie tylko piękne, ale i bezpieczne i chcemy, żeby pozostało bezpieczne. Dlatego też będziemy zawsze domagać się tego, żeby absolutnie ten pakt migracyjny został odrzucony i żeby województwo podlaskie słynęło właśnie z tego, że jest piękne, że jest bezpieczne oraz że twardo bronimy naszych wschodniej granicy. Nie będziemy absolutnie nigdy miejscem relokowania do nas nielegalnych migrantów, ponieważ nie widzimy z tego żadnych korzyści. Widzimy, co się dzieje dzisiaj w miastach zachodnich, gdzie kobiety, dzieci boją się po zmroku wychodzić na ulice. My tych błędów nie będziemy popełniać, chcemy być mądrzy przed szkodą, dlatego też mówimy bardzo jasno: nie dla paktu migracyjnego, nie dla relokowania nielegalnych migrantów do Polski oraz do naszego pięknego województwa podlaskiego. A jako że jest okres letni, szanowni państwo, są wakacje, zapraszam wszystkich, żeby odwiedzić województwo podlaskie, żeby spędzić u nas urlop, bo jest pięknie i bezpiecznie. Bardzo dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz panią poseł Marię Kurowską, klub Prawo i Sprawiedliwość.</utt>
    </speech>
    <speech speaker="Poseł Maria Kurowska">
      <utt t="norm">Panie marszałku, Wysoka Izbo, 12 lipca 2024 r. to dobry dzień dla naszych najmniejszych obywateli, dla dzieci nienarodzonych, bo one też są obywatelami naszej ojczyzny. Dzisiaj udało się powstrzymać ustawę aborcyjną, która została procedowana w tym Sejmie. Szanowni państwo, to jest duży sukces. Natomiast niektórzy na forach internetowych już piszą, że to była tylko ustawa depenalizacyjna i dekryminalizacyjna. Nieprawda. Ta ustawa w komisji nadzwyczajnej została tak zmieniona poprawkami, że pozwalała na aborcję do 12. tygodnia życia i na aborcję dziecka chorego lub niepełnosprawnego aż do dnia porodu. Tak więc naprawdę to była najgorsza z ustaw, cofająca nas w naszej cywilizacji życia o dobre kilkadziesiąt lat. Drodzy państwo, udało się tę ustawę powstrzymać. Pragnę bardzo serdecznie podziękować wszystkim, którzy to zrozumieli i którzy głosowali za życiem najmniejszych Polek i Polaków. Dziękuję zwłaszcza mężczyznom, którzy stanęli na wysokości zadania, dlatego że już idzie na nich hejt, jak gdyby dziecko nie miało ojca. Drodzy panowie, pokazaliście, że nie jesteście tchórzami. Jesteście prawdziwymi obrońcami życia</utt>
      <utt t="reaction">Dzwonek</utt>
      <utt t="norm">, życia swoich dzieci, ale też życia kobiet. Bo pamiętajmy: w trakcie aborcji i po aborcji umierają nie tylko dzieci, ale umierają też kobiety, które się tej aborcji dopuściły. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Krzysztofa Szymańskiego, Konfederacja. Proszę bardzo, panie pośle.</utt>
    </speech>
    <speech speaker="Poseł Krzysztof Szymański">
      <utt t="norm">Panie marszałku, Wysoka Izbo, 3 godziny temu doszło do katastrofy lotniczej na lotnisku 43. Bazy Lotnictwa Morskiego w Gdyni-Babich Dołach, gdzie podczas wykonywania lotu treningowego o płytę lotniska rozbił się samolot Wojska Polskiego: M-346 Bielik, wskutek czego poniósł śmierć bardzo doświadczony pilot, instruktor mjr Robert Jeł. Jako gdynianin, mieszkaniec gminy Kosakowo oraz poseł na Sejm z tej ziemi, łącząc się w żałobie i smutku, składam rodzinie i bliskim wyrazy współczucia i kondolencje, składam hołd i podziękowanie za służbę mjr. Robertowi Jełowi. Cześć jego pamięci.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Zbigniewa Boguckiego, klub PiS.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowny panie marszałku, Wysoki Sejmie, dzisiaj polski Sejm, Sejm Rzeczypospolitej opowiedział się za życiem i to jest znakomita wiadomość.</utt>
      <utt t="reaction">Oklaski</utt>
      <utt t="norm">W tym Sejmie dzięki głosom posłów Prawa i Sprawiedliwości, ale także dzięki głosom posłów Konfederacji i znakomitej większości posłów Polskiego Stronnictwa Ludowego powiedzieliśmy: tak dla życia. To jest szalenie ważne. Możemy w ten weekend wchodzić naprawdę uśmiechnięci, a nie tylko z tymi hasłami, które były przed wyborami. Dzisiaj możemy odwołać się także do preambuły polskiej konstytucji, w której mówimy, że my, naród, zarówno ci wierzący w Boga, jak i ci niepodzielający tej wiary, opowiedzieliśmy się za dobrem, prawdą i pięknem. Bo kwestia ochrony życia to nie jest kwestia tylko takiej czy innej wiary, to jest kwestia naszego humanitaryzmu, podejścia do drugiego człowieka, także tego, który się jeszcze nie narodził. A więc dzisiaj, mówiąc: nie dla dekryminalizacji aborcji oraz przerywania ciąży aż do 12. tygodnia życia, zatrzymaliśmy coś, co jest antycywilizacyjne, co jest cywilizacją śmierci. To także pokazuje, że my, naród, jesteśmy narodem mądrze konserwatywnym</utt>
      <utt t="reaction">Dzwonek</utt>
      <utt t="norm">, umiarkowanie konserwatywnym, opowiadającym się za najważniejszą wartością – jeszcze raz to podkreślę: bez względu na to, czy wierzymy w Pana Boga, czy nie – za ludzkim życiem. Wszystkim tym, którzy głosowali dzisiaj przeciwko tym szkodliwym rozwiązaniom, przeciwko zmianom Kodeksu karnego kłaniam się nisko. Mówię: dziękuję w imieniu swoim, ale, jak myślę, także w imieniu milionów Polaków, którzy także są za życiem. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Ostatnie oświadczenie poselskie chcę wygłosić ja sam. Zwyczaj i rada doświadczonych pracowników Kancelarii Sejmu są takie, że kiedy wicemarszałek wygłasza oświadczenie, robi to z tego miejsca, nie opuszcza miejsca, z którego kieruje obradami.</utt>
    </speech>
    <speech speaker="Poseł Krzysztof Bosak">
      <utt t="norm">Moje oświadczenie także dotyczy dzisiejszej tzw. ustawy dekryminalizacyjnej w sprawie aborcji, którą tutaj w Izbie próbowano przeforsować, dotyczy jej rzeczywistej natury. Obywatele mają prawo wiedzieć, że jakość tego projektu była wyjątkowo niska. Procedowano nad nim w pośpiechu, a ja byłem jedynym członkiem Prezydium Sejmu, który na początku, zanim te prace się rozpoczęły, zamówił ekspertyzę w zakresie tego, czy są to projekty w ogóle zgodne z konstytucją.</utt>
      <utt t="reaction">Oklaski</utt>
      <utt t="norm">Z tych ekspertyz wynikało – a napisało je kilku profesorów na zamówienie Biura Analiz Sejmowych – albo to, że są co do tego bardzo poważne wątpliwości, albo to, że projekt jest sprzeczny z konstytucją. Ten projekt, nad którym procedowano w pośpiechu, został głęboko zmieniony w trakcie prac w komisji, a na temat nowej wersji, tej po zmianach komisyjnych, nie zostały zamówione żadne opinie prawne. Czas, który był dany klubom na to, żeby mogły wyrobić sobie na jego temat opinię, był tak krótki, że nie mieliśmy jak zamówić nowych opinii prawnych, bo żaden poważny profesor nie pisze takich rzeczy na kolanie, jak ta komisja. Głos strony społecznej był tam ograniczany, jak tylko to było możliwe. W związku z tym dostaliśmy projekt napisany na kolanie, po głębokich zmianach, którego efekty – i bardzo dobrze, że został odrzucony – miały być zupełnie inne, niż się to publicznie przedstawia. Poza dopuszczeniem bezkarności aborcji do 12. tygodnia ciąży, tak jak powiedział to przedmówca, dopuszczał on zabicie dziecka podejrzanego o wady do momentu urodzenia, znosił kary za zabicie dziecka zdolnego do życia poza organizmem matki lub je łagodził. Najbardziej szokujące było to, że uchylał przestępstwa niezwiązane bezpośrednio z aborcją, takie jak nakłanianie czy zachęcanie, zmniejszał ochronę prawną kobiet przed przymuszaniem do aborcji, a co najciekawsze: znosił ochronę prawną mam dzieci nienarodzonych do 12. tygodnia ciąży, co jest albo jakąś kompletną aberracją lobby proaborcyjnego, które stało za tym projektem, albo jest po prostu błędem legislacyjnym wynikającym z pośpiechu. W tej sytuacji uważam za absolutnie naturalne głosowanie wszystkich, którzy dziś utworzyli w Sejmie większość, i odrzucenie tego gniota uderzającego nie tylko w dzieci nienarodzone, ale także w kobiety, wbrew deklarowanym hasłom strajków kobiet, które z takimi hasłami chodziły. Pozostaje pytanie: Dlaczego inne kluby nie miały odwagi stanąć na straży dobrej jakości legislacji? Podkreślmy też, że Kodeks karny powinien stać na straży przestrzegania innych ustaw. A więc jeżeli mamy kilka projektów, których część dotyczy ustawy szczegółowej, czyli ustawy o ochronie życia dzieci nienarodzonych, i mamy projekt nowelizacji Kodeksu karnego, to jest najzupełniej naturalne, że najpierw powinny być przeprowadzone dyskusje nad ustawami szczegółowymi. One powinny zostać zmienione, a dopiero na końcu Kodeks karny, który definiuje, jak karać za nieprzestrzeganie ustaw szczegółowych. Tutaj zrobiono dokładnie na odwrót i co więcej, część ustawy szczegółowej, czyli ustawy o ochronie życia dziecka poczętego, którą uchylił Trybunał Konstytucyjny, tę przesłankę tzw. eugeniczną, próbowano dopisać do Kodeksu karnego. To jest metoda jakichś tanich sztuczek, a nie dobrej legislacji. Też pewnie z tej przyczyny, o której tutaj mówię, komisja specjalna do spraw projektów aborcyjnych próbowała pominąć komisję kodyfikacyjną. A przypomnijmy, że kiedy nowelizuje się kodeksy, a bez wątpienia Kodeks karny jest kodeksem, to prosi się o opinię komisji kodyfikacyjnej. Dzisiejsze odrzucenie tego projektu w tej Izbie pokazało, że lekceważenie procedur, lekceważenie zasad praworządności, lekceważenie wyroków Trybunału Konstytucyjnego, w różnych składach, tak sprzed kilku lat, jak z lat 90., po prostu się mści. Mam nadzieję, że jeżeli będą próby przyjęcia tak niskiej jakości legislacji w przyszłości, to również uformuje się rozsądna większość w tym Sejmie. Chodzi o to, żeby źle napisane prawo odrzucać. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Na tym zakończyliśmy oświadczenia poselskie . Informacja o wpływie interpelacji, zapytań oraz odpowiedzi na nie dostępna jest w Systemie Informacyjnym Sejmu. Na tym kończymy 15. posiedzenie Sejmu Rzeczypospolitej Polskiej. Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 16. posiedzenia Sejmu, zwołanego na dni 23, 24, 25 i 26 lipca 2024 r., został paniom i panom posłom doręczony. Zamykam posiedzenie.</utt>
      <utt t="reaction">Wicemarszałek trzykrotnie uderza laską marszałkowską</utt>
    </speech>
  </content>
</session>

