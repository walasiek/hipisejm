<?xml version="1.0" ?>
<session source="18_b_ksiazka.pdf">
  <meta>
    <session_no>18</session_no>
    <term_no>10</term_no>
    <session_date>2024-09-26</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Włodzimierz Czarzasty"/>
    <official title="vice_speaker" name="Piotr Zgorzelski"/>
    <official title="vice_speaker" name="Monika Wielichowska Krzysztof Bosak"/>
    <official title="vice_speaker" name="Dorota Niedziela"/>
  </session_officials>
  <content>
    <speech speaker="Wicemarszałek Włodzimierz Czarzasty">
      <utt t="norm">Dzień dobry państwu. Witam serdecznie. Witam też gości. Witam was. Wznawiam posiedzenie. Na sekretarzy dzisiejszych obrad powołuję posłów Aleksandrę Karolinę Wiśniewską, Ryszarda Wilka, Bartłomieja Dorywalskiego i Patryka Jaskulskiego.</utt>
      <utt t="interrupt" by="Poseł Marcin Józefaciuk">Uuu...</utt>
      <utt t="norm">W pierwszej części obrad sekretarzami będą posłowie Aleksandra Karolina Wiśniewska i Ryszard Wilk. Protokół i listę mówców prowadzić będą posłowie Patryk Jaskulski i Ryszard Wilk. Bardzo proszę posła sekretarza o odczytanie komunikatów.</utt>
    </speech>
    <speech speaker="Sekretarz Poseł Aleksandra Karolina Wiśniewska">
      <utt t="norm">Panie Marszałku! Wysoki Sejmie! Informuję, że dziś odbędą się posiedzenia Komisji: — Finansów Publicznych – godz. 9.30, — Spraw Zagranicznych – godz. 9.30, — do Spraw Dzieci i Młodzieży – godz. 10, — Kultury Fizycznej, Sportu i Turystyki – godz. 10, — Ustawodawczej – godz. 11, — Nadzwyczajnej do spraw zmian w kodyfikacjach – godz. 12, — Infrastruktury – godz. 13, — Zdrowia – godz. 13, — Samorządu Terytorialnego i Polityki Regionalnej – godz. 14, — Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. – godz. 15, — Edukacji i Nauki – godz. 15.30, — Finansów Publicznych wspólnie z Komisją Samorządu Terytorialnego i Polityki Regionalnej – godz. 16, — Kultury i Środków Przekazu – godz. 16, — Mniejszości Narodowych i Etnicznych – godz. 16, — Rolnictwa i Rozwoju Wsi – godz. 16, — Spraw Zagranicznych – godz. 17.45. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Przystępujemy do rozpatrzenia punktu 11. porządku dziennego: Pytania w sprawach bieżących. Przypominam, że postawienie pytania nie może trwać dłużej niż 2 minuty, zaś udzielenie odpowiedzi nie może trwać dłużej niż 6 minut. Prawo do postawienia pytania dodatkowego przysługuje wyłącznie posłowi zadającemu pytanie. Dodatkowe pytanie nie może trwać dłużej niż 1 minutę, a uzupełniająca odpowiedź nie może trwać dłużej niż 3 minuty. Marszałek Sejmu może wyrazić zgodę na wydłużenie czasu odpowiedzi na pytania dodatkowe, ale jak wiemy, nie musi. Proszę państwa, posłowie Andrzej Śliwka i Barbara Bartuś z Klubu Parlamentarnego Prawo i Sprawiedliwość zadadzą pytanie w sprawie wyroku zobowiązującego polskiego rolnika do zapłaty odszkodowania w wysokości 100 tys. zł za zapachy wydobywające się z gospodarstwa rolnego, a tym samym ograniczania możliwości prowadzenia działalności rolnej i hodowlanej przez polskich rolników. Pytanie to skierowane jest do ministra rolnictwa i rozwoju wsi. Odpowie sekretarz stanu w Ministerstwie Rolnictwa i Rozwoju Wsi pan minister Stefan Krajewski, którego serdecznie witam. Bardzo proszę, poseł Andrzej Śliwka. Jeszcze zanim pan poseł zabierze głos – przyniesiono mi kartkę i to jest tryb pilny – powitam uczniów i nauczycieli z Zespołu Szkół im. J. Słowackiego STO w Krakowie, którzy przyjechali na zaproszenie pana posła Rafała Komarewicza. Witam serdecznie.</utt>
      <utt t="reaction">Oklaski</utt>
      <utt t="norm">Dobrze zrobiłem wszystko? Dobrze.</utt>
      <utt t="interrupt" by="Poseł Andrzej Śliwka">Oczywiście.</utt>
      <utt t="norm">Bardzo proszę.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję, panie marszałku. Panie Marszałku! Wysoka Izbo! Opinię publiczną, ale także środowisko mieszkańców wsi, rolników zbulwersował wyrok, w którym polski rolnik musi zapłacić ponad 100 tys. zł odszkodowania z tego tytułu, że jego sąsiadom, którzy przeprowadzili się z miasta na wieś, przeszkadzają zapachy wydobywające się z jego gospodarstwa rolnego. Sytuacja kuriozalna, sytuacja, która nie powinna mieć miejsca. Stąd też proste pytanie, panie ministrze. Niech pan je zanotuje i proszę, żeby pan minister wyszedł tutaj i konkretnie odpowiedział na nie. Jakie działania podjął i podejmie pana resort w tej konkretnej sprawie? Proszę, żeby pan przedstawił tę chronologię i to, jakie zmiany przepisów przygotowujecie w tym zakresie, aby zabezpieczyć prowadzenie działalności rolniczej. Bo tak naprawdę ten wyrok to jest uderzenie w możliwość prowadzenia przez polskiego rolnika działalności, bo jeżeli nie zatrzymamy tego szaleństwa, jeżeli ten skandaliczny wyrok, który dotyka polskiego rolnika, będzie pączkował, jeżeli ten absurdalny wyrok wydany przez sędziego spowoduje lawinowe kolejne pozwy, może naprawdę doprowadzić do wielkiej tragedii wielu polskich rolników. Proszę pana, panie ministrze, ażeby pan tutaj, z tej mównicy, w sposób szczegółowy powiedział, jakie działania przez te 10 miesięcy podjęliście, jakie działania państwo planujecie jeszcze podjąć. Proszę, żeby pan nie kluczył, nie uciekał od odpowiedzi i od odpowiedzialności, bo na razie widzimy doskonale, że resort rolnictwa potrafił przygotować jedynie jedną ustawę przez te 10 miesięcy. Chociaż nie, przepraszam, teraz drugą ustawę szykujecie, którą zabieracie 400 mln z kół gospodyń wiejskich. Mam nadzieję, że nie tylko pałką i gazem potraficie traktować polskich rolników, ale także potraficie przygotować dobrą ustawę, która zabezpieczy interes</utt>
      <utt t="reaction">Dzwonek</utt>
      <utt t="norm">polskiego rolnika. Jeżeli wy tego nie potraficie, to my to zrobimy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie ministrze, bardzo proszę. Niech pan to zrobi, bo trochę się boję groźby.</utt>
      <utt t="interrupt" by="Poseł Andrzej Śliwka">Nie wiedziałem, że pan marszałek taki strachliwy.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Stefan Krajewski">
      <utt t="norm">Szanowny Panie Marszałku! Wysoka Izbo! To bardzo ważny temat i dziękuję za to, że interesujecie się tymi sprawami, tylko trzeba trzymać się faktów. Pierwszy wyrok w tej sprawie zapadł 25 października 2022 r., kiedy w Polsce rządziło Prawo i Sprawiedliwość. Więc pytanie, co od tego dnia politycy Prawa i Sprawiedliwości zrobili w tej kwestii.</utt>
      <utt t="interrupt" by="Poseł Andrzej Śliwka">Nie był prawomocny.</utt>
      <utt t="norm">Co zrobili nie tylko w sprawie konkretnego wyroku, ale ogólnie żeby zmienić przepisy prawa. Jakie zaproponowaliście ustawy, rozporządzenia, przepisy, żeby to zmienić? Bo faktycznie problem jest widoczny. Tam gdzie jest prowadzona produkcja rolna, sprowadzają się mieszkańcy miasta, i jest to rzecz normalna, oczywista, ale musimy oddzielić funkcję produkcyjną wsi od funkcji mieszkaniowej i to musi się znaleźć w przepisach. To nie są tylko i wyłącznie przepisy pozostające w gestii ministerstwa rolnictwa, ale też chociażby plany zagospodarowania przestrzennego, w których powinno to być ujęte. Druga sprawa. Możemy na wzór francuski przygotować ustawę, która chroni dziedzictwo wsi, która mówi o tym, że zapachy i dźwięki są nieodłącznym elementem produkcji rolnej. I cieszę się, bo z tego, co słyszę, rozumiem, że to zapewnicie, pomożecie przegłosować, przeprocedować takie przepisy i wspólnie poprawimy sytuację polskich rolników. Pytanie o ten wyrok to nie jest tak naprawdę pytanie do ministra rolnictwa, lecz do wymiaru sprawiedliwości, bo to niezawisły sąd rozstrzygał w pierwszej instancji, potem sąd apelacyjny, który się zajmował tą sprawą. Przypomnę, że kiedy rolnik występował z wnioskami o odpowiednie decyzje, pozwolenia, wszystkie te decyzje otrzymywał pozytywne, a sąsiedzi to skarżyli. Sprawa znalazła się w Naczelnym Sądzie Administracyjnym, gdzie wszystkie skargi sąsiadów zostały praktycznie odrzucone. Sąd stwierdził, że inwestycja powstała zgodnie z obowiązującymi przepisami prawa, natomiast sąsiedzi niezadowoleni z tego biegu sprawy założyli sprawy z powództwa cywilnego. Jak wcześniej mówiłem, wyrok zapadł 25 października 2022 r., apelacja 23 lipca 2024 r. Skierowaliśmy pismo, jesteśmy w kontakcie z rolnikiem, pan minister Czesław Siekierski był na miejscu w gospodarstwie, rozmawiał, ja również telefonicznie kilkakrotnie rozmawiałem z panem Szymonem Kluką, pan minister Adam Nowak także jest w kontakcie z panem Szymonem. Skierowaliśmy też pismo do rzecznika praw obywatelskich, bo rzecznik praw obywatelskich może skorzystać z prawa skargi nadzwyczajnej. Tu nie ma możliwości kasacji wyroku ze względu na kwotę poniżej 50 tys. To są sprawy, które oddzielnie zapadały dla trzech osób, jeśli chodzi o kwoty, więc jedyną opcją może być skarga nadzwyczajna, którą może wnieść rzecznik praw obywatelskich, rzecznik praw dziecka bądź prokurator generalny. Skierowaliśmy takie pismo. Przygotujemy też odpowiednie projekty ustaw, które na przyszłość zabezpieczą innych rolników. Zresztą ta sprawa, żebyśmy też mówili otwarcie, nie dotyczy tylko rolników, bo jeżeli ten precedens będzie zachowany, może to dotknąć przedsiębiorców, firmy, które funkcjonują w sąsiedztwie. Tutaj krzywdzące jest to, że osoba, która była jako pierwsza, rozwijała swój warsztat pracy, później musi się mierzyć z tym, że ktoś kto się sprowadził, kupił działkę po sąsiedzku i zaczyna skarżyć. Oczywiście musimy też prowadzić inwestycje, które będą ograniczać negatywny wpływ. Dużo się mówi o tym, że powinny powstawać biogazownie w cyklach zamkniętych, żeby pozbywać się zapachu i hałasu, gdzie jest to możliwe, ale na to powinny być i będą przeznaczone środki z budżetu Unii Europejskiej, z budżetu krajowego. Pojawia się też pytanie, która twarz PiS-u jest prawdziwa: czy ta, która z troską podchodzi do sprawy tego rolnika, za co dziękuję, czy ta sprzed paru lat z piątki Kaczyńskiego. Bo trzeba zawsze przypominać, czy rządzicie, czy jesteście w opozycji: pamiętajmy o tym, że to wy pierwsi chcieliście wygasić produkcję rolną. Nie zapomnimy o tym. Dzisiaj mówicie, że nie potrafimy sobie poradzić. Potrafimy poradzić sobie z problemami i sobie radzimy. To wy nie potrafiliście i to wy chcieliście tę produkcję ograniczyć. Dobrze, że w klubie Prawa i Sprawiedliwości znalazło się kilka osób, które były przeciw, ale dzisiaj ich już nie ma w Sejmie albo w klubie, więc to jest problem. I tutaj pytając…</utt>
      <utt t="reaction">Dzwonek</utt>
      <utt t="interrupt" by="Poseł Andrzej Śliwka">Kiedy ustawy, panie ministrze?</utt>
      <utt t="norm">W odpowiednim czasie będą przedstawione, panie pośle. Bez zbędnej zwłoki.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Barbara Bartuś.</utt>
    </speech>
    <speech speaker="Poseł Barbara Bartuś">
      <utt t="norm">Dziękuję. Szanowny Panie Marszałku! Szanowny Panie Ministrze! Jak zwykle, nie zaskoczył pan. PSL tylko to potrafi: A co wy? Po pierwsze, wyroki zapadały już od 2022 r. Tak, ale teraz mamy wyrok sądu apelacyjnego, czyli wyrok ostateczny, prawomocny, który podlega wykonaniu i rolnik musi zapłacić. A o czym pan mówi? O piątce Kaczyńskiego, o tym, że chcieliśmy ucywilizować hodowle i gospodarkę zwierzęcą, m.in. wprowadzając jakieś zasady w tym, co się teraz dzieje, żeby nie odbierano bezpodstawnie zwierząt, żeby ktoś, kto wchodzi do gospodarstwa rolnego, brał za to odpowiedzialność? Nie tak, jak jest teraz, że jakieś organizacje sobie wchodzą i zabierają rolnikowi zwierzęta, a potem nie ponoszą odpowiedzialności, jeżeli np. się okaże, że to taka rasa. Więc proszę tego nie porównywać. A Prawo i Sprawiedliwość właśnie ten temat poruszało i nawet w tej kadencji Sejmu jest projekt zmiany Kodeksu wykroczeń, który leży w Komisji Nadzwyczajnej do spraw zmian w kodyfikacjach</utt>
      <utt t="reaction">Dzwonek</utt>
      <utt t="norm">, projekt, który dotyczy tego, żeby też w innej sytuacji rolnicy nie byli ograniczani w swojej działalności – dotyczy on akurat prac rolnych w godzinach nocnych. I co się dzieje w tej Izbie? Nikt za tym nie staje, mówicie: nie ma problemu, a te przepisy to tylko wy tak rozumiecie. Nie, niestety ten problem coraz bardziej narasta.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Panie ministrze, bardzo proszę.</utt>
    </speech>
    <speech speaker="Poseł Barbara Bartuś">
      <utt t="norm">Panie ministrze, trzeba to rozwiązać, żeby rolnicy mogli dalej prowadzić działalność, bo to jest jedno z kolejnych ograniczeń działalności rolniczej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, dziękuję bardzo. Panie ministrze, bardzo proszę.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Stefan Krajewski">
      <utt t="norm">Szanowny Panie Marszałku! Wysoka Izbo! Tak, dobrze, że te projekty pojawiają się w tym momencie, szkoda tylko, że w tym czasie, kiedy mieliście większość w Sejmie, nie przeprowadziliście tych ustaw, nie wprowadziliście potrzebnych zmian. Dzisiaj już byśmy nie musieli dyskutować o tym problemie.</utt>
      <utt t="interrupt" by="Poseł Andrzej Śliwka">10 miesięcy rządzicie.</utt>
      <utt t="norm">8 lat, panie pośle, mieliście na to, żeby to wszystko zrobić.</utt>
      <utt t="interrupt" by="Poseł Andrzej Śliwka">PSL rządził 20 lat, spokojnie.</utt>
      <utt t="norm">I zrobimy to, przyjmiemy odpowiednie przepisy. Cieszę się, że są deklaracje, że wy będziecie to popierać. Im więcej posłów, im więcej senatorów pochyli się nad tymi problemami, tym będzie łatwiej. Tak jak mówiłem, trzeba zmian i trzeba reagować na te wszystkie zmiany, tylko że tutaj zapadł wyrok i nie ma możliwości wpływania na niezawisły, niezależny sąd. Być może w przeszłości były podejmowane takie próby, natomiast sąd ma działać niezależnie od polityki, i tak się dzieje. Aczkolwiek tej ścieżki nie kończymy i wykorzystamy takie możliwości, po pierwsze, żeby rolnik nie zapłacił tej kary, a po drugie, żeby ten wyrok się nie utrzymał, bo jeśli będzie to potraktowane jako precedens, to będzie z tym dużo problemów w skali całego kraju. Wracając do ustawy francuskiej, w 2021 r. taki projekt został przyjęty, przegłosowany i obowiązuje. Również Niemcy przyjęli przepisy, które chronią wsie w tej części produkcyjnej, bo tak też musi się dziać. Przecież tyle zmian w ostatnich latach zostało wprowadzonych. Plany ogólne pojawiły się w gospodarce przestrzennej, która dotyczy obszarów wiejskich, bo tu chodzi nie tylko o rolnictwo, lecz także o obszary wiejskie – ta część mieszkalna, tak jak już wcześniej mówiłem, musi być oddzielona od tej części produkcyjnej. Natomiast jeśli ktoś się decyduje na to, żeby zamieszkać na wsi między budynkami, gdzie jest prowadzona produkcja, musi liczyć się z tym, że może być narażony na hałas, na zapachy, które towarzyszą rolnictwu. Każdy, kto ma związek z wsią, z rolnictwem, ten temat zna. Pytanie, kiedy się pojawi – przygotowywane są przepisy, które przedstawimy w odpowiednim czasie, konkretne projekty ustaw. Mam nadzieję, że tutaj będzie nasza wspólna wola, żeby to podjąć.</utt>
      <utt t="interrupt" by="Poseł Andrzej Śliwka">Ale panie ministrze, w tym roku?</utt>
      <utt t="norm">Tak, w tym roku, panie pośle.</utt>
      <utt t="interrupt" by="Poseł Andrzej Śliwka">Konkrety.</utt>
      <utt t="norm">Dzisiaj, wie pan doskonale, zajmujemy się tematem powodzi i pomocy powodzianom, tak? A więc pan zna ten temat. Ja wiem, że w trakcie jednej nocy potrafiliście przygotowywać ustawy, ale je dzisiaj trzeba odkręcać i zdejmować, bo one nie służyły temu, żeby pomóc Polakom</utt>
      <utt t="reaction">Dzwonek</utt>
      <utt t="norm">, rolnikom, tylko temu, żeby pomóc swoim. Dziękuję bardzo.</utt>
      <utt t="interrupt" by="Poseł Andrzej Śliwka">Słuchajcie rolników.</utt>
      <utt t="interrupt" by="Poseł Barbara Bartuś">Nie zaskoczył pan.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Posłowie Tomasz Kostuś i Michał Jaros z Klubu Parlamentarnego Koalicja Obywatelska zadadzą pytanie w sprawie zaangażowania wojska w działania ratunkowe oraz usuwanie skutków powodzi na południu Polski. To pytanie jest skierowane do ministra obrony narodowej, a odpowie na nie sekretarz stanu w Ministerstwie Obrony Narodowej pan minister Cezary Tomczyk, którego serdecznie witam. Pan poseł Tomasz Kostuś, zapraszam. Wszyscy, widzę, wyspani.</utt>
    </speech>
    <speech speaker="Poseł Tomasz Kostuś">
      <utt t="norm">Szanowny Panie Marszałku! Panie Ministrze! Wysoka Izbo! Od 10 dni południowo-zachodnia Polska mierzy się z ogromnym kryzysem z powodu klęski żywiołowej – powodzi. Zniszczenia infrastruktury, straty w prywatnym dobytku są ogromne, w niektórych miejscach, takich jak Głuchołazy, Lewin Brzeski, Lądek-Zdrój czy Stronie Śląskie – wręcz katastrofalne. Byłem w miejscach, gdzie przetaczał się kataklizm, i widziałem ogromne zaangażowanie służb w działania przeciwpowodziowe i ratownicze, w tym strażaków, policjantów i żołnierzy, którym pragnę bardzo gorąco z tego miejsca podziękować. Z absolutną pewnością mogę stwierdzić, że gdyby nie ich poświęcenie i pomoc, te straty byłyby dużo, dużo większe. Imponujące były w szczególności liczebność żołnierzy na zalanych obszarach oraz wieloaspektowość, profesjonalizm i skuteczność świadczonej przez nich pomocy. Wiem, że mieszkańcy bardzo liczą na dalsze wsparcie wojska w procesie usuwania zniszczeń i odbudowy po powodzi. 3 dni temu ruszyła w tym celu specjalnie przygotowana operacja „Feniks”, największa tego typu akcja w dziejach Wojska Polskiego. W związku z tym, panie ministrze, dziękując za dotychczasową wyjątkowo sprawną i skuteczną koordynację działań żołnierzy w ostatnich dniach, pytam o skalę, zakres i czas zaangażowania wojska w akcje ratunkowe oraz proces odbudowy obszarów dotkniętych powodzią. Pytam o to, co już w tym zakresie zostało zrobione, o to, co jest, i o to, co będzie dalej. Zachodzi bowiem obawa granicząca z pewnością, że proces usuwania zniszczeń i odbudowy wymagać będzie zaangażowania zdecydowanie większych sił na dużo dłuższy okres, niż miało to miejsce dotychczas.</utt>
      <utt t="reaction">Dzwonek</utt>
      <utt t="norm">Dziękuję. Proszę o odpowiedź.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Panie ministrze, zapraszam uprzejmie.</utt>
    </speech>
    <speech speaker="Sekretarz Stanu w Ministerstwie Obrony Narodowej Cezary Tomczyk">
      <utt t="norm">Panie Marszałku! Szanowni Państwo! Wysoka Izbo! Zgodnie z planem zarządzania kryzysowego resortu obrony narodowej Siły Zbrojne Rzeczypospolitej utrzymują w gotowości do użycia siły i środki dedykowane zwalczaniu powodzi. Chciałbym pokrótce przedstawić państwu kalendarium w tej sprawie i przedstawić siły i środki, które zostały użyte w ciągu ostatnich dni i tygodni. Wysoka Izbo! 11 września, w momencie odnotowania pierwszych ostrzeżeń meteorologicznych, Siły Zbrojne przystąpiły do realizacji zadań związanych z przygotowaniem do reagowania na zagrożenie powodziowe. 12 września przygotowano pierwsze pododdziały z Wojsk Obrony Terytorialnej i wojsk operacyjnych. Wojska Obrony Terytorialnej wydzieliły cztery wojskowe zgrupowania zadaniowe, ok. 2 tys. żołnierzy oraz 200 żołnierzy z inżynieryjnych grup zadaniowych, którzy od samego początku pomagali i przygotowywali infrastrukturę do przyjęcia powodzi. 12 września dowódcy brygad WOT nawiązali ścisłe współdziałanie ze służbami i organami administracji terytorialnej. W efekcie skierowano oficerów łącznikowych do sześciu wojewódzkich centrów zarządzania kryzysowego oraz czterech powiatowych i jedenastu gminnych. Wysoka Izbo! Razem w użyciu, jeżeli chodzi o pomoc powodzianom, o pomoc na terenach, które zostały objęte powodzią, zostało skierowanych 25 579 żołnierzy Sił Zbrojnych oraz 2431 jednostek sprzętu wojskowego, czyli ciężkiego sprzętu inżynieryjnego, sprzętu, który pomagał ludziom tam, na miejscu. Z tego miejsca – i będziemy to robić jeszcze wielokrotnie – chciałbym podziękować Siłom Zbrojnym, podziękować Wojsku Polskiemu, wszystkim żołnierzom zarówno wojsk operacyjnych, jak i Wojsk Obrony Terytorialnej za to, co zrobiły w ciągu ostatnich tygodni, bo zaangażowanie Wojska Polskiego, a także funkcjonariuszy Policji, straży pożarnej było absolutnie ponadstandardowe. Pojawia się pytanie, do kiedy wojsko tam będzie. Operacja „Feniks” została ogłoszona kilka dni temu, natomiast wojsko będzie tam do wtedy, do kiedy to będzie potrzebne. Czyli w pierwszej fazie do 31 grudnia, z możliwością przedłużenia operacji na kolejne tygodnie. Wszystko będzie zależało od tego, jak szybko będziemy w stanie pomóc ludziom tam, na miejscu. Kiedy będziemy mogli powiedzieć o tym, że ta operacja jest skończona? Wtedy, kiedy ludzie będą mogli wrócić do własnych domów albo kiedy będziemy mogli te domy odbudować lub wyremontować, kiedy będą mieli prąd, wodę, podstawowe media, dostęp do opieki medycznej, kiedy te podstawowe usługi, które powinny być dostępne dla każdego obywatela, będą dostępne również dla mieszkańców Dolnego Śląska, województwa opolskiego i wszystkich miejsc, które były dotknięte powodzią. To jest dzisiaj nasza misja. Jeżeli chodzi o użycie, to komponent wojsk inżynieryjnych, do którego należy realizacja niżej wymienionych zadań, spełnił się znakomicie, spełnia się również teraz. Paradoks polega na tym, że wojska inżynieryjne mogą być użyte tak samo do budowania okopów, jak i do wzmacniania wałów przeciwpowodziowych i do pomocy ludziom w takich sytuacjach. Naprawa uszkodzonych wałów przeciwpowodziowych, wzmocnienie słabych punktów – to się odbywało w kilkudziesięciu miejscowościach. Dzięki wojsku udało się ewakuować ok. 5 tys. ludzi, w tym 14 miejscowości. Jeżeli chodzi o komponent lotniczy, wydzielono 19 śmigłowców i 202 żołnierzy w ramach załóg i obsługi technicznej oraz 33 pojazdy, które pomagały. Użyliśmy też dronów po to, żeby monitorować te miejsca, które są zagrożone, tak żeby sprawdzić, gdzie mogą ewentualnie puścić wały, gdzie trzeba skierować siły i środki. Między innymi zostały użyte bayraktary, które wydaje mi się, że do tego typu zadań zostały użyte po raz pierwszy. Jeżeli chodzi o komponent medyczny, rozwinięto 2. Wojskowy Szpital Polowy w Nysie. Tutaj też wielkie podziękowania dla pana starosty Palimąki, który pomagał od samego początku w takiej zmianie, żeby siły i środki ze Szpitala Powiatowego w Nysie mogły też pomóc szpitalowi polowemu w Nysie. Do tej pory z pomocy skorzystało już ok. 400–450 ludzi. W tym szpitalu polowym odbyło się ok. 150 zabiegów. To jest miejsce szczególne, dlatego że to jest jeden ze szpitali czy właściwie jedyny ze szpitali, który został zalany bezpośrednio przez powódź. Tam ta pomoc była szczególnie potrzebna. Jeżeli chodzi o liczby, żeby wyobrazić sobie skalę, to dystrybucja wody butelkowanej i żywności w głównych punktach dystrybucji to jest często 20–30 tys. posiłków, różnego rodzaju porcji, racji żywnościowych, które były wydane. Jeżeli chodzi o dystrybucję wody z wykorzystaniem 48 cystern, to dostarcza się ok. 480 tys. l na dobę. Ogólnie rozdystrybuowano ok. 1440 tys. l wody. Tak jak mówiłem, dla ludności cywilnej w Stroniu Śląskim, Nysie i Lądku-Zdroju, tylko w tych miejscowościach, wydano 18 tys. ciepłych posiłków.</utt>
      <utt t="reaction">Dzwonek</utt>
      <utt t="norm">Następną część informacji, jeżeli będzie taka potrzeba, przekażę w kolejnym wystąpieniu. Bardzo państwu dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Michał Jaros. Bardzo proszę, panie pośle.</utt>
    </speech>
    <speech speaker="Poseł Michał Jaros">
      <utt t="norm">Szanowny Panie Marszałku! Panie Ministrze! Wysoka Izbo! Ja jestem z Dolnego Śląska i widziałem zaangażowanych żołnierzy Wojsk Obrony Terytorialnej, a także innych rodzajów Sił Zbrojnych, którzy ramię w ramię z mieszkańcami, z ochotnikami stali na wałach i wspierali nas w obronie przed wielką wodą, przed powodzią. Za to wielkie podziękowania, bo to był nie tylko ich obowiązek, ale też zwykła ludzka życzliwość i solidarność. I za tę solidarność, i za tę solidarność, panie ministrze, dziękujemy. Niestety powódź niesie za sobą zniszczenie i widzimy, że dzisiaj żołnierze nie tylko sypią piasek do worków, ale też odbudowują miejscowości w naszym regionie. Panie Ministrze! W związku z tym mam pytanie, jak to w tym momencie wpływa na zdolności obrony Rzeczypospolitej, bo jest olbrzymie zaangażowanie żołnierzy</utt>
      <utt t="reaction">Dzwonek</utt>
      <utt t="norm">, nawet 26 tys. żołnierzy było zaangażowanych we wszystkie operacje we wszystkich regionach. Czy pan minister jest dzisiaj w stanie oszacować, jakie są braki sprzętowe, które w przyszłości mogą być uzupełnione, żeby lepiej wspierać ludność właśnie w walce z takim żywiołem? Dziękuję serdecznie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Panie ministrze, powtórnie zapraszam.</utt>
    </speech>
    <speech speaker="Sekretarz Stanu w Ministerstwie Obrony Narodowej Cezary Tomczyk">
      <utt t="norm">Panie Marszałku! Wysoka Izbo! Panie Pośle Jaros! Panie Pośle Kostuś! Odpowiadam na pytanie. Wyobraźmy sobie skalę zaangażowania. Mówiliśmy o tym publicznie, ale naprawdę trzeba to powtarzać, bo często te liczby robią wrażenie, ale nie mamy punktu odniesienia. A więc 26 tys. żołnierzy, którzy dzisiaj są na miejscu i którzy pomagają w tych kluczowych czterech województwach, to jest mniej więcej 3-krotna ilość armii Litwy, armii w całości. To zaangażowanie jest więc rzeczywiście ogromne. Ci ludzie, czyli wojskowi, są na miejscu po to, żeby pomagać w każdym miejscu, w każdej miejscowości. Na tym się dzisiaj koncentrujemy. To jest rzeczywiście największa tego typu operacja od czasów 1989 r. Na taką skalę sprzęt wojskowy nigdy nie był użyty, bo nie chodzi tylko o ludzi, ale chodzi też o sprzęt inżynieryjny. Jeżeli pan poseł pyta o to, czego dzisiaj brakuje albo na czym się będziemy koncentrować, to przede wszystkim jest to właśnie sprzęt inżynieryjny, który posłuży w ciągu najbliższych lat do budowy Tarczy Wschód. Paradoksalnie dzisiaj żołnierze zostali wykorzystani w najlepszy możliwy sposób, czyli do pomocy ludziom. Wojsko jest od tego, żeby pomagać ludziom wtedy, kiedy to jest potrzebne. Ale ten sam sprzęt, który dzisiaj pomaga ludziom na Dolnym Śląsku czy w województwie opolskim, będzie wkrótce wykorzystany do budowy Tarczy Wschód i w ciągu tych najbliższych miesięcy chcemy wydać dodatkowo ok. 1 mld zł na sprzęt inżynieryjny, czyli właśnie koparki, spychacze i specjalne maszyny, które są gotowe zarówno do budowy i drążenia rowów przeciwczołgowych, jak i do umacniania i budowania wałów. To jest pierwsza sprawa. Druga kwestia to jest kwestia zabezpieczenia medycznego. Niestety tutaj pewne sprawy wyszły w trakcie. Tzn. wiem, jakie były zapewnienia poprzedniego rządu, jeżeli chodzi np. o szpitale tymczasowe, choćby o słynny szpital tymczasowy we Wrocławiu, i co powinno powstać w związku z tym dla ochrony ludności, i wiem, co zastaliśmy. Dzisiaj to nie jest moment, żeby o tym mówić, ale na pewno będzie taki moment, że o tym powiemy. Byłoby znacznie łatwiej, gdyby ta infrastruktura była rzeczywiście przygotowana i gotowa do uruchomienia. Uruchomiliśmy też, i to jest ciągle sprzęt w działaniu, osiem ambulatoriów mobilnych, czyli specjalnych, wydzielonych karetek, które razem z pewną infrastrukturą dodatkową i z lekarzami przemieszczają się dzisiaj głównie po terenie Dolnego Śląska i województwa opolskiego, żeby pomagać ludziom w najmniejszych miejscowościach. W ogóle uważam, że jest to świetna formuła na przyszłość, do wykorzystania nie tylko w przypadku zagrożeń, ale także w ogóle.</utt>
      <utt t="reaction">Dzwonek</utt>
      <utt t="norm">Chodzi o to, żeby tego typu mobilne ambulatoria mogły odwiedzać wsie, miasteczka, żeby były w głównych punktach miasta, bo czasami ludzie naprawdę mają problem, żeby dotrzeć do przychodni czy do szpitala. Jeśli pan marszałek pozwoli, przez chwilkę chciałbym jeszcze przedstawić informację o operacji „Feniks”. Jak sama nazwa wskazuje, bo Feniks to stworzenie, które odradza się z popiołów, chcemy, żeby rzeczywiście ten plan odbudowy, odbudowa+, połączony z operacją „Feniks” spowodował na Dolnym Śląsku i na Opolszczyźnie, że ludzie poczują, że nie tylko ich domostwa zostały odbudowane, ale też że ten świat – oczywiście pomijając wszystkie tragedie, bo tego się nie da odbudować – ten świat infrastrukturalny będzie lepszy niż wcześniej. I to jest dzisiaj wielkie zadanie, które stoi przed nami wszystkimi, przed państwem polskim. Operacja „Feniks” w pierwszej kolejności to jest oczywiście wciąż ochrona wałów przeciwpowodziowych, bo ciągle nie wiemy, jakie będą kolejne tygodnie. Druga linia działalności, jeżeli chodzi o operację „Feniks”, to są działania związane z ochroną zdrowia, które ciągle są bardzo potrzebne. Kolejna sprawa to przywrócenie mobilności, bo powódź zniszczyła wiele dróg i mostów. Dzisiaj wojska inżynieryjne działają nie tylko w Głuchołazach, ale też w kilku innych miejscowościach i odbudowują przeprawy mostowe. W wielu miejscach po prostu odbudowują drogi, tak żeby te drogi były przejezdne. Czwarta linia obejmuje logistykę, czyli dostarczenie niezbędnych zasobów do miejscowości najbardziej dotkniętych powodzią. Piąta linia wysiłku dotyczy szkolenia. Chodzi o to, że kiedy wojsko odejdzie stamtąd w tej swojej największej masie albo kiedy będzie już potrzebne tylko na tym podstawowym poziomie, czyli zabezpieczenia, tak jak to miało miejsce przed powodzią, musimy być pewni, że w kwestii zarządzania kryzysowego wszystko zostało zrobione również w zakresie szkolenia samorządowców, szkolenia ludzi tam, na miejscu na wypadek każdej takiej kolejnej sytuacji, kolejnej powodzi. Tak jak mówił premier Tusk, powódź to jest po prostu rzecz obiektywna, wynika z opadów. To nie jest tak, że możemy mieć na nią wpływ. Możemy próbować zabezpieczyć infrastrukturę, stworzyć lepszą, ale wszystko zależy od tego, jaka będzie ewentualna katastrofa, jeżeli kiedyś powódź przyjdzie. A więc dzisiaj po naszej stronie jest zabezpieczenie, wyszkolenie, tak żeby Polska była gotowa, kiedy będzie musiała stawić czoła kolejnej tego typu katastrofie. Bardzo dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie ministrze. Pan poseł Norbert Pietrykowski z Klubu Parlamentarnego Polska 2050 – Trzecia Droga zada pytanie w sprawie zabezpieczenia zdrowotnego ofiar powodzi. Pytanie jest skierowane do ministra zdrowia. Odpowie podsekretarz stanu w Ministerstwie Zdrowia pan minister Marek Kos, którego serdecznie witam. Bardzo proszę, panie pośle.</utt>
    </speech>
    <speech speaker="Poseł Norbert Pietrykowski">
      <utt t="norm">Panie Marszałku! Panie Ministrze! Wysoka Izbo! Z uwagi na ogrom tragedii powódź, jak wiemy doskonale, wywołała także kryzys w ochronie zdrowia. W związku z tym mamy pytanie w sprawie zabezpieczenia zdrowotnego ofiar powodzi. Jakie skutki wywołała powódź w obszarze funkcjonowania placówek ochrony zdrowia i które placówki zostały powodzią dotknięte najboleśniej? Czy osoby dotknięte tragedią mogą liczyć na świadczenia zdrowotne poza kolejnością z uwagi na trudną sytuację, w jakiej się znalazły? Ilu lekarzy oraz ile pielęgniarek aktualnie jest skierowanych do zabezpieczenia zdrowotnego ofiar powodzi? I jeszcze jedna bardzo ważna kwestia: Czy jest planowana jakakolwiek pomoc psychologiczna, zwłaszcza dla dzieci, bo ta trauma dotyka w dużej części dzieci, i czy planowane jest zwiększenie dostępności wsparcia psychologicznego dla tych dzieci w okresie największej traumy? W naszej ocenie w tej trudnej sytuacji powinniśmy powziąć wszelkie środki, aby zapewnić ofiarom powodzi dostęp do świadczeń, jak najlepszy dostęp do świadczeń. Jako klub Polska 2050 Szymona Hołowni prosimy o wszelką możliwą pomoc dla ofiar. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Dziękuję za te oklaski świadczące o jakości zadanego pytania. Gratuluję panu. Panie ministrze, zapraszam. Pan minister Marek Kos. Myślę, że może pan się spodziewać podobnych oklasków.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Szanowny Panie Marszałku! Wysoka Izbo! Szanowni Państwo! Powódź doświadczyła nas bardzo mocno, szczególnie jeżeli chodzi o funkcjonowanie placówek ochrony zdrowia, a co za tym idzie – doświadczyła wszystkich mieszkańców, pacjentów, którzy mieszkają na zalanych terenach. Jeżeli chodzi o skutki powodzi, to największe straty, największe problemy wystąpiły na terenie województwa opolskiego, jak również dolnośląskiego. 16 września br. zalany został szpital w Nysie. Przebywało w nim 101 pacjentów. Siedmiu pacjentów wypisano do domu, a 94 zostało przetransportowanych do innych szpitali. Do tej akcji ewakuacyjnej wykorzystano zespoły ratownictwa medycznego, zespoły transportowe zarówno kołowe, jak i lotnicze. Szpital obecnie nie ma możliwości realizacji świadczeń medycznych. Wznowienie działania szpitala jest uzależnione od naprawy instalacji elektrycznej, uruchomienia dostaw wody, jak również, co jest chyba najważniejsze, zabezpieczenia jego potrzeb sprzętowych. Z panią minister Izabelą Leszczyną byliśmy w szpitalu w Nysie, widzieliśmy, jaki jest tam zakres zniszczeń. W zasadzie zostało zalane całe dolne piętro, gdzie jest szpitalny oddział ratunkowy i cała diagnostyka, zarówno laboratoryjna, jak i obrazowa, czyli pracownie tomografii komputerowej, pracownie rentgenowskie. Stąd też wymaga to remontu, doposażenia i dopiero później uruchomienia. W szpitalu w Głuchołazach 16 września w związku z zalaniem piwnic pacjenci zostali przeniesieni na wyższe piętra. Zorganizowano dla szpitala pompy celem usunięcia wody. Dostarczono wodę w butelkach oraz zapewniono posiłki dla pacjentów i personelu. Nie działała w ogóle izba przyjęć. Pacjentów zabezpieczał w tym czasie szpital Ministerstwa Spraw Wewnętrznych i Administracji w Głuchołazach. W pierwszym dniu powodzi także uległ zalaniu szpital Opolskie Centrum Rehabilitacji w Korfantowie. Tutaj był mniejszy problem. Pacjentów przeniesiono na wyższe piętra. Obecnie szpital działa, funkcjonuje prawidłowo, wydolnie. Duże problemy były także w województwie dolnośląskim. W szpitalu w Kłodzku nastąpiło zalanie suteren. Ze względu na możliwość zalania instalacji elektrycznej dyrekcja podjęła decyzję o odłączeniu prądu. Podłączono agregat prądotwórczy. Przez kilka, kilkanaście godzin też wystąpiły tam duże problemy. Część pacjentów została przeniesiona do innych szpitali, np. z oddziału położniczego do szpitala w Polanicy-Zdroju. Od 17 września szpital funkcjonuje normalnie, w zasadzie te zaburzenia pracy trwały 2 dni. Jeśli chodzi o problemy w uzdrowiskach, Lądek-Zdrój, Stronie Śląskie czy też inne uzdrowiska miały problemy okresowe, głównie w dniach 15, 16, 17 września, kiedy podtopieniom mogły ulec piwnice, jak również były problemy z elektryką i Internetem. Ale to także minęło i te uzdrowiska działają. Co prawda może bardziej w tej chwili zabezpieczają lokalnych mieszkańców i wojsko, gdyż podjęto decyzję o tym, by skrócić turnusy sanatoryjne. Jeżeli chodzi o województwo małopolskie, tam nie było problemów. Na Śląsku także. W województwie lubuskim obserwowany jest jeszcze szpital położony w pobliżu Odry, ale żadnych zagrożeń nie ma, po prostu wykazujemy dużą czujność. Jeżeli chodzi o sytuację w podstawowej opiece zdrowotnej, w województwie dolnośląskim mieliśmy problemy w 31 POZ-ach, w województwie opolskim w pięciu, na Śląsku w jednym, w jednym w województwie lubuskim, w małopolskim takich problemów nie było. Jakie to były problemy? Te ośrodki były w jakiś sposób poszkodowane czy też miały problem z dostarczaniem do nich energii elektrycznej, Internetu bądź też były podtopione. Natomiast samo zawieszenie działalności POZ-ów było tylko w pięciu przypadkach – czterech na Dolnym Śląsku i jednym w województwie opolskim. Podobnie stabilizuje się sprawa w aptekach. 16 września nieczynnych było 51 aptek na Dolnym Śląsku i na Opolszczyźnie. 23 września, po tygodniu, było to 17 aptek. Jakie działania podjęto w Ministerstwie Zdrowia? Mamy kwestię ewakuacji szpitala w Nysie, gdzie to zespoły transportowe ratownictwa medycznego, zarówno naziemnego, jak powietrznego, ewakuowały szpital. Obecnie w Nysie pracuje szpital polowy, który jest zabezpieczony także siłami lekarzy z Nysy, np. oddział dziecięcy. Na bazie Szpitala Ministerstwa Spraw Wewnętrznych i Administracji w Głuchołazach został uruchomiony oddział wewnętrzny z pięcioosobową salą intensywnej terapii. Odnośnie do funkcjonowania POZ, to już 16 września</utt>
      <utt t="reaction">Dzwonek</utt>
      <utt t="norm">prezes Narodowego Funduszu Zdrowia wydał zarządzenie, w którym umożliwił zapłacenie za porady, jeśli chodzi o lekarzy rodzinnych, wszystkim POZ-om, które są w sąsiedztwie zalanych gmin. Panie marszałku, dwa zdania na temat tych działań, które były…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">To może w drugiej części, bo jeszcze będzie miał pan minister drugą wypowiedź, dobrze?</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Dobrze, dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Super. Czy pan poseł zada drugie pytanie? Bardzo proszę.</utt>
    </speech>
    <speech speaker="Poseł Norbert Pietrykowski">
      <utt t="norm">Dziękuję, panie marszałku. Dziękuję, panie ministrze. Wysoka Izbo! Jeszcze raz chciałem podziękować za tak wyczerpującą odpowiedź i rzeczywiście można odnieść wrażenie, że te działania są bardzo intensywne, bardzo aktywne i bardzo dynamiczne. Chciałem tylko dopytać, jeżeli mogę, o to, czy planowana jest pomoc psychologiczna. Kieruję to pytanie do pana ministra. Chodzi mi o leczenie traum, które niewątpliwie dotkną osoby poszkodowane, i to dotkną najbardziej dzieci. Jeżeli można prosić o tę odpowiedź na to pytanie, to dziękuję już z góry. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję, panie pośle. Jeszcze raz zapraszam pana ministra. Bardzo proszę.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Panie Marszałku! Wysoka Izbo! Szanowni Państwo! Dokończę, jeżeli chodzi jeszcze o te działania, których było bardzo, bardzo wiele, podjętych w Ministerstwie Zdrowia. W zasadzie sztab pracuje na bieżąco, regularnie i zajmuje się analizą, jak również wsparciem w tych obszarach. W obszarze zalanym, jak również na zabezpieczenie tych terenów zostały wydelegowane dwa śmigłowce dodatkowe Lotniczego Pogotowia Ratunkowego, jeden do Opola, drugi do Wrocławia. Sytuacja na Dolnym Śląsku się poprawiła. Jeden śmigłowiec przenieśliśmy do Zielonej Góry, żeby zabezpieczał i był w gotowości w razie potrzeby. Jako że były też i inne pytania, to postaram się na szybko jeszcze na nie odpowiedzieć, o co pan poseł wnioskował. Czy ofiary powodzi mogą liczyć na świadczenia bez kolejki? Tego zagwarantować nie możemy, ale z naszego doświadczenia, z tej praktyki, która jest na miejscu, tak najczęściej się dzieje, że to są powodzianie, którzy są traktowani priorytetowo zarówno w szpitalnych oddziałach ratunkowych czy na izbach przyjęć, jak również w POZ-ach. Ilu lekarzy i ile pielęgniarek zostało skierowanych? Przed chwilą pan minister Cezary Tomczyk mówił o mobilnych zespołach, które zostały zmobilizowane przez Ministerstwo Obrony Narodowej. Jest ich, z tego co pamiętam, osiem. Wykonują świetną pracę, dlatego że oni jeżdżą, docierają do tych miejsc, gdzie trudno jest dotrzeć. Z naszej strony mamy dwie jednostki Lotniczego Pogotowia Ratunkowego, które są na co dzień tam i w zasadzie realizują wiele lotów. Chociażby z danych naszych z pierwszego tygodnia było to ponad 80 lotów tymi dwoma śmigłowcami celem ratowania ludzkiego życia i zdrowia. Pomoc psychologiczna. Tak, o pomocy psychologicznej rozmawiamy i planujemy ją od samego początku. Niemniej jednak zdajemy sobie sprawę, że ta pomoc psychologiczna nie jest taka najpilniejsza w pierwszym tygodniu. O nią dopiero będą zabiegać, będą jej potrzebować mieszkańcy w kolejnych tygodniach, może nawet miesiącach. Tę pomoc planujemy. Pani minister wystąpiła zarówno do wojewodów, jak i do marszałków województw o podanie informacji, jakie są potrzeby. Te potrzeby analizujemy. Jest też dużo wolontariuszy, ludzi dobrego serca, którzy sami się zgłaszają, czy też towarzystw naukowych, psychologicznych, które bardzo chcą pomóc. Jesteśmy z nimi w ciągłym kontakcie, ciągle się informujemy o potrzebach tam, na miejscu. Jeżeli chodzi o potrzeby psychologii dla dzieci, także</utt>
      <utt t="reaction">Dzwonek</utt>
      <utt t="norm">rozmawiamy z Ministerstwem Edukacji Narodowej i tam jest duża grupa pedagogów, psychologów szkolnych, którzy także zaangażowali się w pomoc najmłodszym dzieciom i młodzieży. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Andrzej Grzyb z Klubu Parlamentarnego PSL – Trzecia Droga zada pytanie w sprawie operacji związanej z naprawianiem skutków powodzi i podtopień „Feniks”. To pytanie jest skierowane do ministra obrony narodowej, a odpowie sekretarz stanu w Ministerstwie Obrony Narodowej pan minister Paweł Bejda. Bardzo proszę, panie pośle.</utt>
    </speech>
    <speech speaker="Poseł Andrzej Grzyb">
      <utt t="norm">Panie Marszałku! Wysoka Izbo! Szanowni Panowie Ministrowie! Bardzo serdecznie dziękuję za możliwość zadania tego pytania. Wczorajsze całe popołudnie i głęboko w nocy byliśmy w trakcie przedkładania informacji rządowej, jak również debaty na temat tego, jak wygląda pomoc na obszarach objętych powodzią i jakie siły, środki zostały zadysponowane zarówno przez państwo, organizacje pozarządowe, jak i przez samorząd. Oczywiście wybija się w tym pomoc w szczególności Państwowej Straży Pożarnej i ochotniczych straży pożarnych oraz wojska, przy czym wolumen zaangażowanych sił i środków ze strony wojska jest tutaj najbardziej widoczny, bo to jest prawie 26 tys. żołnierzy. Ten pierwszy okres co prawda jeszcze trwa, bo to przeciwdziałanie ewentualnej powodzi w dolnym odcinku Odry, ale przechodzi się już w tej chwili do drugiego etapu pomocy. Stąd też Ministerstwo Obrony Narodowej zapowiedziało operację „Feniks”, która jest ukierunkowana na niesienie pomocy w najtrudniejszych miejscach, w których straty są największe i jednocześnie możliwości zarówno samego samorządu, jak i podmiotów gospodarczych oraz osób fizycznych są niestety niewystarczające w stosunku do rozmiaru zniszczeń, w szczególności w zakresie infrastruktury. Dotyczy to wodociągów, kanalizacji, oczyszczalni ścieków, ale też w szczególności dróg, jak również całej infrastruktury towarzyszącej. Stąd też chciałbym zapytać pana ministra o to, jakie są kluczowe obszary działania w ramach tej operacji. Jakie siły i środki zostaną przeznaczone na przeprowadzenie tej operacji i jaki jest jej zakres</utt>
      <utt t="reaction">Dzwonek</utt>
      <utt t="norm">czy też jej zabezpieczenie finansowe? W jaki sposób resort będzie sobie z tym radził? W jaki sposób będzie ona również wkomponowana w inne zadania, podstawowe zadania realizowane przez nasze Siły Zbrojne? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję, panie pośle. Zapraszam, panie ministrze. Pan minister Paweł Bejda, sekretarz stanu w Ministerstwie Obrony Narodowej. Ale zanim pan minister odpowie, chciałem przywitać wszystkich ze Szkoły Podstawowej im. Juliana Tuwima w Gaju Małym. Witam was serdecznie.</utt>
      <utt t="reaction">Oklaski</utt>
      <utt t="norm">Nasi goście przyjechali na zaproszenie posła Jakuba Rutnickiego, którego też witam serdecznie.</utt>
      <utt t="interrupt" by="Poseł Jakub Rutnicki">A ja witam pana marszałka i dziękuję bardzo.</utt>
      <utt t="norm">Bardzo proszę, panie ministrze.</utt>
    </speech>
    <speech speaker="Sekretarz Stanu w Ministerstwie Obrony Narodowej Paweł Bejda">
      <utt t="norm">Panie Marszałku! Wysoka Izbo! Odpowiedź, panie pośle, na to pytanie jest bardzo długa. Myślę, że postaram się w sposób wyczerpujący opowiedzieć o pewnych aspektach tej sprawy związanych z pomocą tym wszystkim, którzy ucierpieli podczas powodzi, nie tylko cywilom, ale jednocześnie też generalnie samorządom, które poniosły olbrzymie straty, ale nie tylko samorządom, bo również państwo polskie, które wykonuje swoje zadania, też poniosło tam spore straty. W związku z wystąpieniem powodzi, która oczywiście zagraża życiu, zdrowiu i mieniu obywateli Rzeczypospolitej Polskiej, minister obrony narodowej w dniu 19 września wydał decyzję o rozpoczęciu operacji „Feniks”. Następnie szef Sztabu Generalnego wydał rozkaz w sprawie realizacji zadań w ramach operacji „Feniks”, której zadaniem, misją jest zapewnienie wsparcia organów administracji publicznej w realizacji zadań w zakresie przeciwdziałania podtopieniom i powodziom oraz likwidacji tych podtopień i powodzi. Na dowódcę tej operacji został wyznaczony pan gen. Stańczyk, który jest szefem Wojsk Obrony Terytorialnej. Teraz pokrótce przedstawię, co jest celem działania tej operacji. Przede wszystkim łagodzenie skutków zniszczeń popowodziowych dla ludności cywilnej, zwiększenie szybkości odtwarzania infrastruktury drogowej, mostowej, kolejowej, energetycznej realizowanej przez administrację rządową i samorządową, ograniczenie ryzyka wystąpień ponownych lokalnych powodzi w rejonach, w których nastąpiło uszkodzenie lub osłabienie infrastruktury popowodziowej, zwiększenie bezpieczeństwa ludności poprzez dozorowanie mienia, lokalne wsparcie medyczne, ewakuację medyczną oraz wsparcie psychologiczne, o którym też nie zapomnieliśmy, bo to wsparcie psychologiczne też jest niezmiernie ważne. To jest ogromna trauma dla tych ludzi. Operacja „Feniks” ukierunkowana jest na pięć kluczowych obszarów, tzw. linii wysiłku, tzn. na bezpieczeństwo, zdrowie, mobilność, logistykę i szkolenie. Teraz pierwsza linia wysiłku: bezpieczeństwo. W ramach pierwszej linii wysiłku i działań wojsko koncentruje się na ochronie wałów przeciwpowodziowych. Żołnierze monitorują i wzmacniają konstrukcję wałów, jak również wspierają Policję w ochronie mienia na terenach dotkniętych powodzią. Zaangażowano ok. 10 300 żołnierzy oraz 7 śmigłowców i 4 bezzałogowe statki powietrzne. To tylko w tej pierwszej linii, bo generalnie zaangażowanych w całej akcji powodziowej jest ponad 25 tys. osób, 25 tys. żołnierzy. Oczywiście przede wszystkim są to żołnierze wojsk operacyjnych wspomaganych przez Wojska Obrony Terytorialnej. To jest m.in. wsparcie lokalnej administracji. Oddelegowanych jest 500 żołnierzy Żandarmerii Wojskowej. Są rekonesanse lotnicze, są zrzucane big bagi, wieleset tych big bagów zostało zrzuconych w celu uszczelnienia wałów przeciwpowodziowych. Dokonywane jest monitorowanie wałów przeciwpowodziowych i rozlewisk Odry. Są również bezzałogowe statki powietrzne, które monitorują cały obszar zagrożony powodzią. Druga linia wysiłku to zdrowie. Wojsko organizuje punkty medyczne i zapewnia ewakuację medyczną przy użyciu śmigłowców. Wsparcie obejmuje również pomoc psychologiczną oraz leczenie osób dotkniętych stresem pourazowym. Szczególny nacisk położony zostanie na organizację szczepień i dostarczanie opieki medycznej w trudno dostępnych miejscach. I tutaj rozwinięto np. szpital polowy w Nysie, bo jak państwo wiecie, szpital stacjonarny został ewakuowany. I ten szpital polowy w Nysie przyjął już prawie 500 pacjentów, to cały czas postępuje. Również żołnierze Sił Zbrojnych Rzeczypospolitej Polskiej wspierają zadania szpitalne w Lądku-Zdroju i we Wrocławiu. W miejscowości Opole funkcjonują cztery mobilne grupy zadaniowe z wojskowych ośrodków medycyny prewencyjnej oraz siedem mobilnych zespołów medycznych w miejscowości Wrocław, Nysa, Lądek-Zdrój, Lewin Brzeski. W gotowości do wsparcia ogniw pozamilitarnych w minimalizowaniu zagrożenia epidemiologicznego jest 17 zespołów dezynfekcyjnych zadaniowych z wojsk chemicznych. Tak jak państwo widzicie, to nie są tylko Wojska Lądowe, Siły Powietrzne, to jest każdy rodzaj Sił Zbrojnych, również wojska chemiczne, które naprawdę są bardzo ważne, żeby nie wybuchła epidemia. Jest wiele różnego rodzaju zagrożeń z tym związanych. Trzecia linia wysiłku to mobilność. Powódź zniszczyła wiele dróg i mostów, co oznacza utrudnienie w dostarczaniu pomocy. Wojska inżynieryjne zajmują się oczyszczaniem terenów oraz odbudową mostów. To jest bardzo dobre współdziałanie wojsk inżynieryjnych razem z Państwową Strażą Pożarną, ochotniczą strażą pożarną, również z siłami Policji. Zadania realizowane są przez zespoły drogowe oraz inżynieryjne grupy zadaniowe w 20</utt>
      <utt t="reaction">Dzwonek</utt>
      <utt t="norm">miejscowościach. Do głównych zadań realizowanych przez zespoły drogowe należy oczyszczanie i udrażnianie dróg, wywóz odpadów, budowa placu pod ciężki sprzęt oraz przewożenie kruszywa. Czwarta linia wysiłku to logistyka. I tutaj ilość zaangażowanych żołnierzy oraz sprzętu powoduje, że np. dziennie dostarczamy ponad pół miliona litrów wody na terenach, które są pozbawione tego podstawowego czynnika do życia. W obwodzie pozostaje ponad 30 cystern w miejscowości Wrocław. Oczywiście są to zapasy na szczególne wydarzenia. Zabezpieczenie logistyczne oprócz dystrybucji wody i dostarczania żywności obejmuje również organizację mobilnych punktów wymiany umundurowania, zabezpieczenie usług pralniczych, zabezpieczenie medyczne. Następna linia wysiłku to szkolenie. Ostatnia linia wysiłku dotyczy szkolenia, ponieważ wojsko skupi się na podnoszeniu kompetencji administracji lokalnej w zakresie zarządzania kryzysowego. Wielu zostało zaskoczonych, jeżeli oczywiście mowa o skali wydarzeń. I trzeba po prostu było pomóc samorządom, tym wszystkim wydziałom zarządzania kryzysowego. W tej chwili następuje szkolenie takie naprawdę bardzo solidne i zasadnicze przez wyspecjalizowane jednostki wojskowe.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie ministrze, bo nie będzie miał pan o czym mówić w drugiej części. Co pan na taką propozycję?</utt>
    </speech>
    <speech speaker="Sekretarz Stanu w Ministerstwie Obrony Narodowej Paweł Bejda">
      <utt t="norm">Z chęcią skończę w drugiej części.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przepraszam serdecznie, ale…</utt>
    </speech>
    <speech speaker="Sekretarz Stanu w Ministerstwie Obrony Narodowej Paweł Bejda">
      <utt t="norm">Dam szansę na zadanie następnego pytania. Bardzo dziękuję, panie marszałku.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo o to proszę, bo muszę trochę czasu pilnować, więc proszę o wybaczenie. Bardzo proszę, panie pośle.</utt>
    </speech>
    <speech speaker="Poseł Andrzej Grzyb">
      <utt t="norm">Panie Marszałku! Wysoka Izbo! Chciałbym bardzo serdecznie podziękować za tę część informacji. Zdaję sobie sprawę, że ona w tej części nie wyczerpuje całości pytań, które zostały przeze mnie zadane. Ale też chcę wyrazić w imieniu zarówno swoim, jak i całej Komisji Obrony Narodowej jako jej przewodniczący wszystkim żołnierzom oraz wszystkim funkcjonariuszom biorącym udział w tej bardzo trudnej operacji najwyższe wyrazy uznania i podziękowania. Panie Ministrze! Chciałbym zapytać, jakie są pierwsze wnioski z tej części operacji, która w chwili obecnej jest przeprowadzana i z wdrażanej operacji „Feniks”, jeżeli chodzi o przyszłość, reakcję na zagrożenia tego typu, z jakimi mamy do czynienia przy okazji tej powodzi. Które elementy tego współdziałania powinny zostać poprawione, a które wręcz wdrożone? Wydaje mi się, że to całe tragiczne wydarzenie powinno nieść wiedzę, jeżeli chodzi o kompetencje</utt>
      <utt t="reaction">Dzwonek</utt>
      <utt t="norm">, jak powinniśmy reagować w zakresie zagrożenia, a w szczególności budując nowy system obrony cywilnej. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zapraszam powtórnie pana ministra.</utt>
    </speech>
    <speech speaker="Sekretarz Stanu w Ministerstwie Obrony Narodowej Paweł Bejda">
      <utt t="norm">Zaraz, panie pośle, odniosę się do pytań, natomiast najpierw skończę jeszcze swoją wypowiedź. Stworzonych zostało 10 wojskowych zgrupowań zadaniowych. Po dwa takie wojskowe zgrupowania zadaniowe w województwie małopolskim, śląskim, dolnośląskim, wielkopolskim i zachodniopomorskim. Szanowni państwo, to zagrożenie w dalszym ciągu istnieje. Cały czas Odra jest monitorowana i wyciągane są absolutnie wnioski po tym, co się stało w górnej części Odry i nie tylko. Chodzi oczywiście jeszcze o dopływy Odry. W ramach operacji „Feniks” w wojskowych zgrupowaniach zadaniowych zostało również utworzonych dziewięć inżynieryjnych grup zadaniowych funkcjonujących w oparciu o miejscowości: Wrocław, Brzeg, Kłodzko, Opole, Głogów. Najważniejsze zadania realizowane przez wojska inżynieryjne to: udrażnianie dróg, oczyszczanie z gruzu i odpadów popowodziowych, rekonesans zagrożeń w miejscowości Głogów oraz przewóz materiałów, wypompowywanie wody, usuwanie z koryt rzek wszystkich zawalonych konstrukcji mostowych, dowóz żywności, wody, produktów pierwszej pomocy, rekonesans mostów, kładek dla pieszych. W rejonie działań przeciwpowodziowych znajdują się również dwa komponenty lotnicze, które realizują następujące zadania: loty rozpoznawcze w rejonie miejscowości Wrocław oraz dorzecza Odry, utrzymywanie gotowości do ewakuacji ludności z zagrożonych terenów, transport zaopatrzenia i oczywiście też przenoszenie worków big bag, o których wspominałem. Pan poseł pytał, na jaki okres jest przewidziana operacja „Feniks”. Panie pośle, do końca tego roku, natomiast chcę wszystkich państwa zapewnić, że Wojsko Polskie, tak jak mówił wczoraj wicepremier, minister obrony narodowej Władysław Kosiniak-Kamysz, będzie z ludźmi i z samorządami tyle czasu, ile po prostu będzie potrzeba. Ta praca, bardzo ciężka, którą wykonują poszczególni żołnierze, strażacy ochotnicy i państwowi, policjanci, samorządy, to jest po prostu jedno wielkie współdziałanie, oczywiście też bardzo dobrze koordynowane. Jaki jest koszt tej operacji? Koszt do końca roku jest przewidziany na 175 mln zł i tutaj nie ma, szanowni państwo, Wysoki Sejmie, zagrożeń, jeżeli chodzi o finansowanie tych działań. Oczywiście jeżeli ta akcja będzie przedłużona jeszcze na następny rok, to też te środki wygospodarujemy z budżetu Ministerstwa Obrony Narodowej. Ilu żołnierzy bierze w tym udział, też takie pytanie było. Na chwilę obecną zaangażowanych było prawie 26 tys. żołnierzy</utt>
      <utt t="reaction">Dzwonek</utt>
      <utt t="norm">– chcę też powiedzieć, że było ponad 2,5 tys. jednostek sprzętowych – z czego bezpośrednio w działaniach uczestniczyło ponad 20 tys. żołnierzy, a ok. 5,5 tys. żołnierzy stanowiło rezerwę, która musi być, jeżeli wydarzyłyby się jeszcze jakieś niespodziewane akcenty pogodowe. Oczywiście chcę też powiedzieć, że stworzono 10 wojskowych zgrupowań, to już mówiłem, i w ramach tych zgrupowań również działają grupy zadaniowe we Wrocławiu, w Brzegu, Płocku, Opolu oraz Głogowie. Czy operacja „Feniks” będzie wkomponowywana w inne zadania realizowane przez Siły Zbrojne? Tych zadań trochę jest, ale operacja „Feniks” jest operacją samodzielną. To jest zbyt poważna operacja, żeby ją łączyć z innymi operacjami. Oczywiście jeżeli będzie taka konieczność, to będziemy też się nad tym zastanawiać i reagować na bieżąco. Z tego miejsca, już kończąc, panie marszałku, chcę bardzo serdecznie podziękować wszystkim żołnierzom Rzeczypospolitej Polskiej, wszystkim strażakom ochotnikom, wszystkim strażakom z Państwowej Straży Pożarnej, wszystkim policjantom, strażnikom miejskim, wszystkim samorządowcom, wszystkim zaangażowanym w akcję przeciwpowodziową, a przede wszystkim chcę podziękować wszystkim naszym rodakom, bo ta akcja, która była, to takie pospolite ruszenie Polaków, ratowanie mienia i życia innych ludzi, zabezpieczanie wałów powodziowych, naprawdę po prostu budzi podziw, myślę, że wszystkich nas tutaj. Ogromne podziękowania, ogromne brawa. Panie marszałku, bardzo dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę, panie ministrze. Dziękuję bardzo. Pan poseł Tadeusz Tomaszewski z klubu parlamentarnego Lewica zada pytanie w sprawie wysokości oraz terminu przeznaczenia środków z funduszy europejskich na zwalczanie skutków powodzi w Polsce, ze szczególnym uwzględnieniem środków z Krajowego Planu Odbudowy. To pytanie skierowane jest do ministra funduszy i polityki regionalnej, w którego imieniu odpowie sekretarz stanu w Ministerstwie Funduszy i Polityki Regionalnej pan minister Jan Szyszko. Panie pośle, zapraszam.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Tragedia ludzi mająca związek z obecną powodzią wymusza na władzy publicznej, w tym na polskim państwie, przede wszystkim podjęcie działań mających na celu odbudowę zniszczeń związanych z infrastrukturą, ale też pomoc obywatelom w powrocie do normalnego funkcjonowania. Polski premier Donald Tusk zorganizował we Wrocławiu spotkanie premierów państw objętych powodzią wspólnie z szefową Komisji Europejskiej. Po tym spotkaniu otrzymaliśmy informację, iż Polska będzie mogła przeznaczyć z Funduszu Spójności 5 mld euro na zwalczanie skutków powodzi. Ta informacja jest dobra, to są środki w ramach Funduszu Spójności, które Polska otrzymała, te 76 mld euro. Dobra po pierwsze dlatego, że nie potrzeba tam wkładu własnego, a przy napiętych budżetach samorządowych w budżecie państwa to istotna sprawa, po drugie dlatego, że będą uproszczone procedury wydatkowania, i po trzecie dlatego, że będzie prefinansowanie planowanych inwestycji z tychże środków. Zdaniem klubu parlamentarnego Lewicy rząd powinien podjąć również negocjacje z Komisją Europejską w sprawie wykorzystania części środków z Krajowego Planu Odbudowy. Tam w części dotacyjnej jest ponad 160 mld zł, musimy je wykorzystać do połowy 2026 r. W związku z tym mam pytanie. Po pierwsze, na jakie cele będzie przeznaczone te 5 mld euro z Funduszu Spójności? Oczywiście Komisja Europejska musi zaakceptować zmianę wydatkowania tych środków.</utt>
      <utt t="reaction">Dzwonek</utt>
      <utt t="norm">Po drugie, czy rząd podjął działania zmierzające do rozmów z Komisją Europejską w sprawie przeznaczenia części dotacyjnej KPO na zwalczanie powodzi? Po trzecie, jeśli chodzi o środki z funduszu solidarności, jakie działania są podjęte i na jakie środki można liczyć, jeśli chodzi o przeznaczenie ich na zwalczanie skutków powodzi? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę, panie ministrze.</utt>
    </speech>
    <speech speaker="Sekretarz Stanu w Ministerstwie Funduszy i Polityki Regionalnej Jan Szyszko">
      <utt t="norm">Szanowny Panie Marszałku! Wysoka Izbo…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dzień dobry.</utt>
    </speech>
    <speech speaker="Sekretarz Stanu w Ministerstwie Funduszy i Polityki Regionalnej Jan Szyszko">
      <utt t="norm">Dzień dobry. Bardzo dziękuję za te pytania i za możliwość odpowiedzi. Postaram się chronologicznie przytoczyć to, co ministerstwo funduszy robiło i robi w celu jak najszybszego, jak najsprawniejszego przekazania pieniędzy na odbudowę po powodzi i wzmacniania odporności przeciwko klęskom żywiołowym w przyszłości. Już 15 września, już w pierwszy weekend zwołaliśmy pierwszy sztab kryzysowy, który rozpoczął nieformalny jeszcze przegląd programów operacyjnych w funduszach polityki spójności pod kątem pomocy ofiarom powodzi. Już następnego dnia, 16 września, minister Katarzyna Pełczyńska-Nałęcz powiadomiła Komisję Europejską o zamiarze ponownego finansowania infrastruktury zbudowanej dzięki funduszom polityki spójności, która została zniszczona przez powódź. Mówiąc w skrócie, jeżeli jakakolwiek inwestycja była finansowana z funduszy w poprzednich perspektywach finansowych, z funduszy europejskich i została zniszczona przez powódź, to będzie możliwość uzyskania dofinansowania jeszcze raz. Bardzo się cieszę, że mogę już teraz poinformować, że Komisja Europejska przychyliła się wczoraj do naszego postulatu. Powiedziała, że tak, że rzeczywiście będziemy mogli stosować klauzulę siły wyższej, bo tak to się nazywa w nomenklaturze unijnej. Kolejnego dnia, realizując zadanie wyznaczone przez premiera Donalda Tuska, skończyliśmy pierwsze etapy przeglądu funduszy. Zaraportowaliśmy pierwsze 1,5 mld zł z funduszy europejskich na odbudowę po powodzi. To pieniądze na remont domów jednorodzinnych, naprawę infrastruktury energetycznej, również na naprawę awarii i na budowę sieci wodno-kanalizacyjnych w gminach dotkniętych przez powódź, mówiąc w skrócie, na najpilniejsze potrzeby. Ponadto zidentyfikowaliśmy 3,5 mld zł na budowę odporności, o której już wspominałem, na budowę nowych zapór, wałów przeciwpowodziowych i zbiorników, czyli inwestycji, które zapewnią bezpieczeństwo przeciwpowodziowe. Będziemy chcieli, aby te inwestycje dotyczyły przede wszystkim tych regionów, które zostały tym razem bezpośrednio dotknięte przez powódź. Budowa odporności to jednak ogólnopolskie wyzwanie. Doskonale zdajemy sobie sprawę z tego, że wyzwania są ogólnopolskie, dalece wykraczają poza region, który tym razem ucierpiał najbardziej. Prawdziwą rewolucją, jeśli chodzi o możliwości niesienia pomocy, były ubiegłotygodniowe ustalenia premiera Donalda Tuska z przewodniczącą Komisji Europejskiej, o których wspominał pan poseł. Daje nam to możliwość przeprogramowania do ok. 20 mld zł. Mówimy tu o kwocie przeznaczonej na szybką, sprawną i trwałą odbudowę oraz wzmacnianie odporności po powodzi. Dzięki tym ustaleniom inwestycje przeprowadzone w ramach odbudowy dostaną nawet 100% dofinansowania z funduszy polityki spójności. Potrzebujący będą mogli otrzymać prefinansowanie zamiast refinansowania części kosztów inwestycji, żeby po prostu bez zwłoki ruszyć z odbudową domów i rozpocząć wracanie do znanej wcześniej jakości życia, a docelowo oczywiście odbudowywać lepiej, nowocześniej, sprawniej. Celem tej odbudowy jest, tak jak wspomniałem, poprawa jakości i zwiększenie bezpieczeństwa. Na pewno nie będziemy bać się przeznaczać wszystkich pieniędzy, które są potrzebne na tę odbudowę, bo inwestycje w bezpieczeństwo mają po prostu najwyższą stopę zwrotu. Udowodnił to zbiornik Racibórz Dolny, wspominany tutaj już podczas wczorajszej debaty, który jest naczelnym przykładem na to, że mądre inwestycje długookresowo służą najlepiej. Tym razem nie jest przesadą powiedzenie, że ten zbiornik w Raciborzu, zbiornik Racibórz Dolny uratował Opole i Wrocław. Teraz przed nami negocjacje prawne, tak bym powiedział, z Komisją Europejską, aby te wszystkie wynegocjowane założenia i ustalenia przełożyć na język prawny. Pan poseł pytał o terminy. Powiem tak: jeśli chodzi o przeprogramowywanie środków w trakcie pandemii, to poprzedni rząd potrzebował 5 miesięcy na to, żeby tego dokonać. Dla nas taki okres jest niedopuszczalny. To jest zdecydowanie zbyt długi okres. Musimy nieść pomoc w rekordowo szybkim tempie. Mówimy o okresie od kilku do kilkunastu tygodni, aby te środki już mogły być inwestowane, już mogły pracować na Dolnym Śląsku, w województwach śląskim, opolskim, lubuskim, ale później też szerzej, w całym kraju. Nie ma czasu do stracenia. Robimy wszystko, co w naszej mocy, żeby ta kwota wynosząca</utt>
      <utt t="reaction">Dzwonek</utt>
      <utt t="norm">do 20 mld zł jak najszybciej trafiła do Polski. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Bardzo proszę, panie pośle.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Szanowny Panie Ministrze! Opowiedział pan o działaniach rządu i resortu w sprawie funduszy spójności. Pytałem również o to, czy rząd podejmuje działania dotyczące możliwości skorzystania ze środków z Krajowego Planu Odbudowy, aby zwalczać skutki powodzi. Mamy środki dotacyjne, termin ich wykorzystania minie w połowie 2026 r. Myślę, że musimy w tej sprawie utworzyć koalicję z innymi państwami dotkniętymi powodzią. Wiem, że to jest dłuższa procedura itd., ale uważam, że polski rząd nie powinien tego odpuszczać i powinien podjąć działania. Mam kolejne pytanie, uzupełniające. Czy w ramach funduszy spójności, o których mówił pan w pierwszej części wypowiedzi dotyczącej powrotu do normalności, zostaną też przeznaczone środki finansowe, czy mogą być przeznaczone środki finansowe dla przedsiębiorców? Budowa odporności to bardzo ważny priorytet i klub Lewicy stoi na stanowisku, że trzeba podejmować decyzje, które będą dawały poczucie bezpieczeństwa w przyszłości, i budować nowoczesną infrastrukturę. Ale żeby ta infrastruktura</utt>
      <utt t="reaction">Dzwonek</utt>
      <utt t="norm">i to poczucie bezpieczeństwa były w przyszłości, musi być jednak szereg działań, które spowodują powrót do normalności. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Panie ministrze, proszę.</utt>
    </speech>
    <speech speaker="Sekretarz Stanu w Ministerstwie Funduszy i Polityki Regionalnej Jan Szyszko">
      <utt t="norm">Dziękuję za to pytanie uzupełniające. Odpowiadam bardzo krótko: tak, podejmuje działania. Mówię o dwóch konkretach z KPO, żeby nie pozostać gołosłownym. Są dwa resorty odpowiedzialne za zarządzanie inwestycjami w Krajowym Planie Odbudowy. Jeśli chodzi o KPO, to jest tak, że każda inwestycja ma swój resort odpowiedzialny. W przeciwieństwie do polityki spójności, gdzie to ministerstwo funduszy koordynuje, nadzoruje całość, tutaj ta odpowiedzialność jest bardziej rozproszona. Narodowy fundusz ochrony środowiska ze względu na powódź przesunął o 2 tygodnie termin naboru na remonty szkół, na finansowanie remontów szkół, tak żeby szkoły poszkodowane przez powódź mogły się w nim ubiegać o dofinansowanie. Jednocześnie wiem, że Ministerstwo Edukacji Narodowej bardzo rozważa i bada wszystkie możliwości przekazania dofinansowania w ramach tej inwestycji, która pozwala na zakup nowego sprzętu w szkołach, tak żeby również pomóc szkołom poszkodowanym przez powódź. W sumie z Krajowego Planu Odbudowy finansujemy w kwocie ponad 1 mld zł inwestycje na terenach dotkniętych przez powódź. To są wszelkie inwestycje, z różnych porządków, ale siłą rzeczy – mówimy w końcu o funduszu odbudowy i odporności – one wszystkie odbudowują i budują odporność. Co do samej dużej rewizji Krajowy Plan Odbudowy to 120 mld zł w grantach. Negocjacje krajowych planów odbudowy z Komisją Europejską odbywały się bilateralnie: państwa członkowskie i Komisja Europejska, tak że tutaj budowa szerszych koalicji byłaby pewnie wtórna w odniesieniu do celu. My oczywiście planujemy kolejną rewizję Krajowego Planu Odbudowy, to będzie na początku przyszłego roku. W tym momencie otwieranie procesu rewizji spowodowałoby – ze względu na zapisy rozporządzenia unijnego o funduszu odbudowy – zdecydowane opóźnienie kolejnej transzy z KPO, na którą czekamy i która do Polski spłynie pod choinkę, jeżeli będziemy się trzymać tych terminów. Czyli, ważąc zalety i wady takiego pomysłu, mówimy o potencjalnym opóźnieniu 40 mld zł dla Polski na wszelkie inwestycje, również takie, które pomogą w odbudowie i budowie odporności po powodzi, celem jakiejś rewizji, która być może pozwoliłaby – a być może nie – na troszkę większą elastyczność. Zdecydowanie bardziej</utt>
      <utt t="reaction">Dzwonek</utt>
      <utt t="norm">opłaca się, mówiąc wprost, procedować, jak najszybciej się da, wypłatę, jeśli o chodzi o kolejne wnioski o płatność. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, dziękuję bardzo, panie ministrze. Pan poseł Włodzimierz Skalik z klubu parlamentarnego Konfederacja zada pytanie w sprawie rządowych planów zmian w ustawie o odnawialnych źródłach energii, w tym ułatwień dotyczących budowy elektrowni wiatrowych na terenach chronionych. To pytanie pan poseł skieruje do ministra klimatu i środowiska. Odpowie podsekretarz stanu w Ministerstwie Klimatu i Środowiska pan minister Miłosz Motyka, którego serdecznie witam. Bardzo proszę, panie pośle.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowny Panie Marszałku! Wysoka Izbo! Panie Ministrze! Mam pytanie w związku z planowanymi zmianami w ustawie o odnawialnych źródłach energii i zapisem, że m.in. budowa wiatraków będzie nadrzędnym interesem publicznym. Czy ministerstwo ma zamiar forsować budowę wiatraków na terenach chronionych, w tym na obszarach Natura 2000? Czy nie jest to wyrazem hipokryzji, skoro wcześniej argumentowano, że takie inwestycje jak zbiorniki zaporowe zagrażają przyrodzie? Czy lobbing ekoterrorystów nagle stracił na sile, gdy na horyzoncie pojawiły się interesy wiatrakowe? Czy elektrownie wiatrowe na terenach chronionych są mniej szkodliwe dla środowiska niż zbiorniki, które miały zwiększyć bezpieczeństwo przeciwpowodziowe i chronić w ten sposób ludzkie życie i mienie? Kto lobbuje za takimi zapisami, które mają ułatwić budowę wiatraków wbrew interesowi publicznemu? Jakie są w końcu priorytety ministerstwa w zakresie ochrony środowiska?</utt>
      <utt t="interrupt" by="Głos z sali">Nie ma.</utt>
      <utt t="norm">Czy ochrona terenów przyrodniczych, w tym Natura 2000, czy inwestycje w takie instalacje jak wiatraki? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Panie ministrze, zapraszam.</utt>
    </speech>
    <speech speaker="Podsekretarz Stanu w Ministerstwie Klimatu i Środowiska Miłosz Motyka">
      <utt t="norm">Bardzo dziękuję. Szanowny Panie Marszałku! Wysoka Izbo! Panie Pośle! Nie, ani obecnie, ani w przyszłości, ani w żadnych projektowanych przez nas przepisach nie ma możliwości lokalizowania lądowych elektrowni wiatrowych na obszarach Natura 2000. Dzisiaj na tym mógłbym skończyć, ale warto wytłumaczyć, skąd ten fake news i to kłamstwo się wzięły. Nie mówiąc już o tym, że nadrzędny interes publiczny to nie jest inwestycja celu publicznego. W projektowanych przepisach mówimy właśnie o nadrzędnym interesie publicznym polegającym na pełnej procedurze środowiskowej, która nie jest wbrew środowisku, nie jest wbrew formom ochrony przyrody, co więcej, ona jest po prostu potrzebna do tego, żeby skrócić procedury. Implementacja prawa europejskiego, ale też skrócenie procedur są po to, by samorządy i przedsiębiorcy mogli po prostu korzystać z taniej, czystej energii. Dlatego z tego miejsca chcę zaapelować do tych, którzy w przestrzeni medialnej, często opierającej się na wpisach w mediach społecznościowych, kłamią i blokują transformację energetyczną w Polsce, by tego po prostu nie robili. Nadrzędny interes publiczny to nie jest kwestia celu publicznego i tutaj żadnej takiej zmiany nie ma. Co więcej, wczoraj projekt trafił do konsultacji publicznych, co jest wyrazem tego, kto jest prawdziwym lobbystą w tych sprawach: Polki i Polacy. 15 października zagłosowali oni za sprawiedliwą transformacją energetyczną, taką, która gwarantuje tani prąd i czyste powietrze.</utt>
      <utt t="interrupt" by="Poseł Włodzimierz Skalik">Tu się różnimy.</utt>
      <utt t="norm">Ten rządowy proces legislacyjny jest transparentny. Nie ma żadnych wrzutek poselskich uzgodnionych przez telefon ani poprawek pisanych na kolanie. Ustawa jest w konsultacjach publicznych. Każdy może do niej zerknąć. I w tej ustawie jest więcej, panie pośle. Jest odległość 500 metrów od obszarów Natury 2000. Dzisiaj takiej odległości nie ma. A więc ta nasza zmiana pokazuje dbałość i troskę o formę ochrony przyrody i jednocześnie zwiększa możliwość inwestycji w odnawialne źródła energii, które są po prostu Polsce potrzebne. Chodzi nie tylko o lądowe elektrownie wiatrowe, ale także o morską energetykę wiatrową, którą też realizujemy, jak również o niskoemisyjne źródła energii, takie jak program jądrowy. Budowa pierwszej elektrowni jądrowej w Polsce na Pomorzu, w Choczewie również jest realizowana. Trwają prace terenowe i nie likwiduje się żadnych zespołów, ale pracuje się na miejscu. Pełnomocnik rządu do spraw strategicznej infrastruktury energetycznej złożył wniosek do Komisji Europejskiej o notyfikację wsparcia w tym zakresie, więc ten proces trwa. Warto, aby w tym procesie brać pod uwagę głosy ekspertów, naukowców, fachowców, a nie politycznych hochsztaplerów, którzy na Twitterze wypowiadają lub wypisują totalne bzdury. Ta energia jest po prostu Polsce potrzebna. O tę energię, tanią, czystą, z lądowych elektrowni wiatrowych, a także o te zmiany proszą i przedsiębiorcy, którzy chcą z tego taniego prądu skorzystać, i samorządy, które już dzisiaj widzą korzyści w tym zakresie. Projektowane przez nas w dwóch ustawach przepisy – w tej pierwszej, która skraca procedury inwestycyjne de facto o połowę, bo dzisiaj w Polsce mamy jeden z najdłuższych procesów inwestycyjnych w odnawialne źródła energii w Europie, i w tej drugiej, która dotyczy nie tylko elektrowni wiatrowych – wprowadzają więcej odnawialnych źródeł energii właśnie w miksie energetycznym, skrócenie procedur, wreszcie wsparcie dla biogazu i biometanu, a także definicję gazociągu bezpośredniego biogazu. Wprowadzają również kwestie nie tylko odległości, ale też możliwości lokalizowania lądowych elektrowni wiatrowych na zintegrowanym planie inwestycyjnym, lepsze rozliczenia dla prosumentów, rozliczenia, które będą zwracały uwagę nie tylko na aspekt środowiskowy, ale także na aspekt ekonomiczny. Dzisiaj to ekonomia jest w wielu sytuacjach determinująca, ważne jest to, czy ktoś chce zainstalować daną technologię związaną z odnawialnymi źródłami energii, czy też nie. Przepisy wprowadzają wreszcie wsparcie dla przemysłu energochłonnego. To jest kilkaset milionów więcej dla firm, które w tym sektorze funkcjonują. To jest też możliwość inwestycji w odnawialne źródła energii w zakresie magazynów. Do tych aspektów legislacyjnych dokładamy aspekty programowe. Chodzi nie tylko o transformację energetyczną, która jest kwestią regulacyjną, ale też kwestię inwestycyjną, tzn. inwestycje w sieci przesyłowe 64 mld zł do 2024 r. Takiego programu inwestycyjnego nigdy Polskie Sieci Elektroenergetyczne nie miały. Do tego programy Narodowego Funduszu Ochrony Środowiska i Gospodarki Wodnej, takie jak program „Mój prąd”, który ten rząd, rząd koalicji 15 października, zmienił na bardziej efektywny. Nie ma dofinansowania li tylko do instalacji fotowoltaicznej, ale jest dofinansowanie również do magazynu energii. Już dzisiaj widzimy, że jest taka potrzeba w celu stabilizacji systemu elektroenergetycznego i lepszego, efektywnego wykorzystywania odnawialnych źródeł energii. Odpowiadając natomiast wprost na pytanie pana posła: żadnych wiatraków na obszarach Natury 2000 po prostu nie będzie. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Włodzimierz Skalik">
      <utt t="norm">Panie Ministrze! Dziękuję, uspokoił pan nas i wiele innych osób. Natomiast nie zgodzę się z tym, że Polacy są tak zachwyceni wiatrakami, że zagłosowali na wasze formacje polityczne, bo wy lobbujecie za budową wiatraków. Wprost przeciwnie, polscy przedsiębiorcy oczekują taniej energii, a nie energii drogiej z powodu biurokratycznych decyzji, w wyniku narzucania różnego rodzaju form opodatkowania energii, która mogłaby być dużo tańsza, gdyby nie biurokratyczne podejście Unii Europejskiej. Precz z zielonym ładem, precz z tym biurokratycznym forsowaniem ideologii zielonego ładu. Chciałbym jeszcze dopytać, panie ministrze, o to, czy regulacje, o których pan mówi</utt>
      <utt t="reaction">Dzwonek</utt>
      <utt t="norm">, dopuszczają stawianie używanych elektrowni wiatrowych: nie nowych, tylko używanych. Jeśli tak, to Polska stanie się miejscem utylizacji używanych wiatraków z innych krajów europejskich. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Używane mogą nie przyfrunąć. Proszę bardzo, panie ministrze.</utt>
    </speech>
    <speech speaker="Podsekretarz Stanu w Ministerstwie Klimatu i Środowiska Miłosz Motyka">
      <utt t="norm">Dziękuję. Szanowny Panie Marszałku! Wysoka Izbo! Znowu bezpośrednio odpowiadając panu posłowi na pytanie: Nie. Będę zachęcał do tego, bo warto, żeby w transparentnym procesie legislacyjnym sięgać do tych projektów, które są opublikowane na stronie Rządowego Centrum Legislacji. Będziemy mogli toczyć taką w pełni transparentną debatę. Kwestia nawet repoweringu, czyli tego, by Polska stała się właśnie zagłębiem nowych inwestycji realizowanych we współpracy z polskimi firmami, jest dla nas niezwykle istotna. Kwestia, o której pan mówił, w zakresie drogiej energii wynika z tego, że dzisiaj intensywność systemu elektroenergetycznego opartego właśnie na energii z węgla, gdzie mamy do czynienia z rosnącymi cenami surowców, gdzie mamy do czynienia ze wzrostem poziomu emisji, gdzie mamy do czynienia ze spadkiem poziomu wydobycia i spadkiem zatrudnienia…</utt>
      <utt t="interrupt" by="Poseł Włodzimierz Skalik">He, he, he!</utt>
      <utt t="norm">…niestety nie jest odpowiedzią dla naszej gospodarki. I to się przez lata działo. Ja rozumiem, że ci, którzy byli przed nami, próbowali mamić opinię publiczną hasłami o tym, że inwestują w węgiel, ale dane są bezwzględne i działo się inaczej. Te wnioski i te sugestie, o których teraz mówię i do których też pana posła zachęcam, tak, biorą się z troski polskich przedsiębiorców o tanią energię i sami też polscy przedsiębiorcy chcą inwestować w odnawialne źródła energii. Cieszę się z tego wniosku i tematu podjętego przez pana posła w zakresie technologii, bo w zakresie każdej kolejnej ustawy myślę, że bardzo mocno należy postawić na local content i na to, by wiodącą rolę odgrywały polskie firmy – tak, również w technologiach związanych z odnawialnymi źródłami energii. Tak, to się już dzieje, i tak, polskie firmy są w tym sektorze coraz silniejsze. To dotyczy szczególnie kolejnego aktu prawnego, do którego chcę się odnieść, czyli ustawy offshore, którą chcemy niebawem przesłać do konsultacji międzyresortowych i do parlamentu, gdzie polskie firmy mogą partycypować w tym łańcuchu. To jest jeden z największych procesów inwestycyjnych, to jest de facto cały proces transformacji energetycznych, to jest gigantyczna szansa dla polskich firm i dla polskiej gospodarki, jeśli chodzi zarówno o gałąź elektrowni jądrowej i całego tego sektora, jak i morską energetykę wiatrową, bo skala jest gigantyczna – 6 GW mocy z morskiej energetyki wiatrowej do 2030 r. i 18 do 2040 r. Mówię o tym dlatego, że polskie firmy już dzisiaj w tym łańcuchu partycypują i chcą brać w tym udział. A więc nie będziemy żadnym zagłębiem, żadnym śmietniskiem w tym zakresie, tak jak nie staliśmy się przez lata. Jesteśmy krajem, który ma szansę stać się zagłębiem nowych technologii, nie tylko start-upowych, ale nowych technologii, nowych przedsiębiorstw, które inwestują w nowoczesne technologie dla dobra Polek i Polaków. Już dzisiaj w sektorze odnawialnych źródeł energii bezpośrednio pracuje ponad 200 tys. osób. Już dzisiaj te firmy bardzo mocno inwestują i rozrastają się na cały nasz region. Nasze regulacje będą temu pomagały. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Krzysztof Kuźmiuk z Klubu Parlamentarnego Prawo i Sprawiedliwość zada pytanie w sprawie załamania dochodów budżetowych w drugiej połowie 2024 r., co może skutkować brakiem przynajmniej 40 mld zł w stosunku do wielkości planowanych. To pytanie jest skierowane do ministra finansów, a w imieniu ministra finansów odpowie podsekretarz stanu w Ministerstwie Finansów pan minister Jarosław Neneman. Panie pośle, bardzo proszę.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Panie Marszałku! Panie Ministrze! Taki sygnał, że niedobrze jest z dochodami budżetowymi, państwo daliście między wierszami, publikując projekt budżetu na 2025 r. Wtedy tam zasygnalizowaliście, że dochody w tym roku mogą być niższe od planowanych o 40 mld zł. Jeszcze smutniejszy obraz wynika z tego, co państwo prezentują co miesiąc, a więc wykonania budżetu za ten rok. Po 8 miesiącach dochody wynoszą tylko 409 mld zł. Przypomnę, że te planowane to 684, a więc wyraźnie brakuje na ostatnie 4 miesiące prawie 280 mld zł, średnio miesięcznie 70. Z kolei 409 przez 8 to 51 średnio miesięcznie. Z kolei z tego wykonania wynika, że może zabraknąć nawet 80 mld zł do planu. Oszałamiająca wartość. Chcę przy tym zwrócić uwagę, panie ministrze, że podnieśliście państwo stawkę VAT-u na żywność z zera na 5%, przysporzyliście w ten sposób 12 mld zł dodatkowych dochodów. Inflacja rośnie, na koniec roku według prognozy NBP przekroczy 5%. I wreszcie przerzuciliście państwo 12 mld zł VAT-u z grudnia na styczeń, a więc sztucznie poprawiliście sytuację dochodową. Mamy jednocześnie prawie 3-procentowy wzrost w gospodarce, co w porównaniu z poprzednim rokiem jest sytuacją, można powiedzieć, bardzo dobrą. Proste pytanie, panie ministrze: Co się dzieje z dochodami budżetowymi, w tym w szczególności z dochodami podatkowymi? Czy nie wracają czasy z lat 2008–2015</utt>
      <utt t="reaction">Dzwonek</utt>
      <utt t="norm">, kiedy mafie VAT-owskie hulały jak na dzikich polach? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Panie ministrze, zapraszam.</utt>
    </speech>
    <speech speaker="Podsekretarz Stanu w Ministerstwie Finansów Jarosław Neneman">
      <utt t="norm">Panie Marszałku! Szanowni Państwo! Bardzo się cieszę, że posłowie PiS zainteresowani są dochodami podatkowymi. Chciałbym, żeby to zainteresowanie również było wtedy, kiedy zgłaszają propozycję rozszczelnienia systemu i zwiększania ulg czy też rozszerzania preferencji. Ale do rzeczy. Tak, jest tak, jak pan mówi, jesteśmy transparentni, może pan obserwować, jak wyglądają dochody budżetowe. 16 września opublikowaliśmy na naszej stronie szacunki po sierpniu. Chcę zauważyć, że w tamtym roku taka informacja pojawiła się dopiero po wyborach, więc inaczej, niż było poprzednio. Lepsza wiadomość, gorsza wiadomość, ale jest zawsze na czas. Dlaczego te dochody są mniejsze? Bo to, rozumiem, jest to, co pana najbardziej interesuje. Nie mamy żadnych informacji na temat mafii VAT-owskich innych niż są. Tak że w tej kwestii nic się nie zmieniło. Jakie jest główne źródło tego, że dochody są niższe, niż planowano? Myślę, że głównym powodem jest tu sytuacja makroekonomiczna. Założenia budżetu, które państwo przyjęliście 28 września poprzedniego roku, były trochę bardziej optymistyczne, np. względem inflacji, według naszych danych. Pan powiedział 5%. Według zgodnego konsensusu średnioroczna inflacja wyniesie w tym roku tylko 3,7%. Ten proces deinflacji był o wiele szybszy, co powoduje, że nominalny wzrost PKB będzie wynosił nie 9,5%, a 6,8%. Jak nietrudno zauważyć, inflacja, szczególnie w przypadku VAT, bardzo rzutuje na dochody podatkowe. Tak na marginesie: dochody z VAT na żywność państwo mieli wpisane do ustawy budżetowej na cały okres. Co jeszcze? Spożycie indywidualne miało rosnąć nominalnie o 10,2%. Szacujemy, że będzie to tylko 8%, co powoduje, że ta baza jest na niższym poziomie. Niemniej jednak mówienie o tym, że załamują się dochody podatkowe w drugiej połowie tego roku, nie jest prawdą.</utt>
      <utt t="interrupt" by="Poseł Włodzimierz Skalik">Przy tym deficycie?</utt>
      <utt t="norm">Zobaczmy, jak te dochody kształtują się w tym roku. Są one wyższe. W okresie styczeń–sierpień dochody z VAT-u są wyższe o prawie 21%, dochody z akcyzy, która w żaden sposób nie jest powiązana z inflacją, rosną o 6,1%, dochody z podatku PIT rosną nominalnie o ponad 25%. I znowu jedna uwaga do pana wypowiedzi: takie podzielenie tego, co jest do zrobienia, przez cztery… Te dochody nie rosną liniowo. W przypadku np. dochodów z PIT coraz więcej podatników wpada w wyższy przedział podatkowy, więc oczekujemy, że ta dynamika w zakresie PIT będzie o wiele wyższa. W projekcie ustawy na przyszły rok musimy się odnieść do dochodów, które przewidujemy na ten rok, i sądzimy, że w stosunku do 2023 r. dochody w tym roku będą wyższe o 68,4 mld zł, co jest, musi pan przyznać, niebagatelną kwotą. Spodziewamy się, że ten wzrost będzie dotyczył dochodów podatkowych, w tym w szczególności z VAT. Według naszych szacunków dochody z VAT wzrosną o 55 mld zł, z PIT – o 15 mld zł, z akcyzy – o 5,5 mld zł. Myślę, że jeśli chodzi o akcyzę, to już będzie można zrewidować to w górę. Mamy spadek dochodów z CIT. Ten spadek jest dość istotny, wynika ze słabej koniunktury. Szczególnie słaba koniunktura w Niemczech, zewnętrzna słaba koniunktura przekłada się na spadek rentowności polskich przedsiębiorstw. W tym roku przewidujemy również, że w przyszłym roku dochody niepodatkowe będą na poziomie nieznacznie niższym, tj. osiągną 1,7 mld zł. Wiemy: kwestia wpłaty zysku z NBP, kwestia dochodów z aukcji do praw emisji – to są te pozycje, które obniżą nam dochody, chociaż niższe koszty emisji gazów cieplarnianych z kolei przekładają się korzystnie na ceny energii. To jest ze sobą połączone. Reasumując: tak, ma pan rację, jest o 40 mld zł mniej, niż zaplanowaliśmy. Jesteśmy transparentni, mogą państwo w każdej chwili obserwować, jak te liczby wyglądały miesiąc po miesiącu, jak wygląda ta dynamika. Głównym tego powodem jest nieco słabsza sytuacja makroekonomiczna. Dziękuję bardzo.</utt>
      <utt t="interrupt" by="Poseł Włodzimierz Skalik">Po prostu przegrywamy gospodarczo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Panie pośle, zapraszam. Witam klub seniora ze Złotowa. Witam państwa serdecznie.</utt>
      <utt t="reaction">Oklaski</utt>
      <utt t="norm">Przyjechaliście państwo na zaproszenie pana posła Henryka Szopińskiego, którego też serdecznie witam.</utt>
      <utt t="reaction">Oklaski</utt>
      <utt t="norm">Panie pośle, bardzo proszę.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Panie Ministrze! Po pierwsze, budżet na 2024 r., to państwa budżet, nie budżet Prawa i Sprawiedliwości. Widziałem tam podpis pana ministra Domańskiego, a jak rozumiem, on nie jest z Prawa i Sprawiedliwości. Po drugie, jak pan może mówić o słabszej koniunkturze w sytuacji, kiedy w tym roku mamy mieć 3-procentowy wzrost PBK, a w tamtym roku wzrost średniorocznie wynosił 0,2%? Panie ministrze, apeluję o szacunek dla faktów. Wreszcie na koniec: O ile będzie mniej? Czy tylko o 40 mld zł czy ta kwota będzie większa? Jest to fundamentalna informacja. Jeżeli będzie o 40 mld zł mniej, to co państwo zamierzają zrobić z wydatkami? Przypomnę, że deficyt na ten rok to sto osiemdziesiąt parę miliardów złotych. Czy państwo chcecie zrealizować w pełni wydatki i jeszcze dołożyć, uzupełnić ten ubytek z dochodów podatkowych czy też będziecie redukować wydatki? Jeśli tak, to w jaki sposób? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Panie ministrze, bardzo proszę.</utt>
    </speech>
    <speech speaker="Podsekretarz Stanu w Ministerstwie Finansów Jarosław Neneman">
      <utt t="norm">Panie Marszałku! Szanowny Panie Pośle! Szanowni Państwo! Oczywiście projekt budżetu, tak jak pan słusznie zauważył, jest nasz. Pan minister się pod nim podpisał. Ja tylko powiedziałem, że założenia makroekonomiczne, na których był oparty ten budżet, przyjęli państwo, a w rzeczywistości jest nieco inaczej. Trudno państwa winić za to, że prognozowaliście trochę wyższą inflację, niż okazała się w rzeczywistości, sytuacja jest bardzo dynamiczna. Jeżeli chodzi o te 40 mld zł, o których mówimy, to skoro w przedłożeniu rządowym pokazujemy przewidywane wykonanie na ten rok, to jest to jasna deklaracja ze strony Ministerstwa Finansów: tak, według naszych obliczeń będzie o 40 mld zł mniej, niż prognozowaliśmy. Życie pokaże, jak ta sytuacja się… Ale 40 mld to jest ta liczba. Co się tyczy redukcji wydatków, zwiększenia deficytu, to jak państwo wiedzą – pan minister Domański o tym wspomniał – skutki powodzi na pewno zobaczymy też we wpływach podatkowych, nie czarujmy się. Jak państwo wiedzą, to będzie następne pytanie, ale trochę awansem mówiąc, przesunęliśmy np. terminy płatności, więc tę powódź też zobaczymy.</utt>
      <utt t="interrupt" by="Poseł Włodzimierz Skalik">Powódź spadła z nieba.</utt>
      <utt t="norm">Jest rozważana nowelizacja ustawy budżetowej i wtedy będzie można dokładnie powiedzieć, co się zmniejsza, co się przesuwa, co się zwiększa. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Posłowie Marek Krząkała oraz Marcin Bosacki z Klubu Parlamentarnego Koalicja Obywatelska zadadzą pytanie w sprawie szczegółowych informacji o aferze wizowej w świetle nowych faktów ujawnionych przez media. Pytanie zostanie skierowane do ministra spraw zagranicznych, w imieniu którego odpowie sekretarz stanu w Ministerstwie Spraw Zagranicznych pan minister Władysław Teofil Bartoszewski. Bardzo proszę.</utt>
    </speech>
    <speech speaker="Poseł Marek Krząkała">
      <utt t="norm">Szanowny Panie Marszałku! Panie Ministrze! Wysoka Izbo! Afera wizowa, którą rozpętał rząd PiS, zatacza coraz szersze kręgi. Media i prokuratura informują o postawieniu zarzutów dziewięciu osobom, z których siedem przyznało się do winy. Według projektu raportu NIK obywatelom państw muzułmańskich i afrykańskich wydano ponad 360 tys. podejrzanych wiz, najczęściej bez sprawdzenia, bo kierownictwo MSZ wręcz zabroniło weryfikacji i kwalifikacji osób ubiegających się o wizę. Dlatego opinia publiczna powinna się dowiedzieć, kto ponosi odpowiedzialność za nadużycia i wpuszczenie tysięcy migrantów bez rzetelnego sprawdzenia i weryfikacji. Kto i ile na tym zarobił? Kto wpływał na taki kształt stanowionego prawa, który umożliwił handel wizami, ale też utworzenie za blisko 700 tys. zł centrów wizowych w Łodzi i Kielcach? Obłuda i cynizm PiS-u polega na tym, że próbował budować kapitał polityczny na polityce antymigracyjnej, wzniecał przy tym mowę nienawiści i uprawiał hejt wobec obcych, podczas gdy sam tysiącami wpuszczał nielegalnych migrantów. I wreszcie ostatnie doniesienia. Od czasu wybuchu wojny w Ukrainie wydano ponad 1800 wiz dla obywateli rosyjskich. Mimo ostrzeżeń ABW rząd PiS zlekceważył fundamentalne kwestie bezpieczeństwa. Głupota, nieświadomość czy celowe działanie? Dlatego zwracamy się z pytaniami do ministerstwa: Jakimi szczegółowymi informacjami dysponuje MSZ w związku z ujawnionymi nowymi okolicznościami w sprawie afery wizowej i jakie działania podejmuje MSZ, by ukrócić proceder wydawania nielegalnych wiz? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Bardzo proszę, panie ministrze. Jak rozumiem, pan poseł zada drugie pytanie. Czy teraz chce pan zadać?</utt>
      <utt t="interrupt" by="Poseł Marek Krząkała">Nie, może najpierw minister.</utt>
      <utt t="norm">Decyzja pana posła. Zapraszamy, panie ministrze. Pan poseł zdecydował, że teraz pan, i słusznie, gdyż posłowie mają nad nami władzę.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Szanowny Panie Marszałku! Wysoka Izbo! Pytania, które pan poseł zadał, są bardzo ważne i sprawa jest szalenie skomplikowana. Jeśli chodzi o to, co napisał NIK, raport NIK-u jest szeroko komentowany w mediach, ale jest on niepubliczny, nie mamy go jeszcze oficjalnie, w związku z tym MSZ nie jest w stanie się ustosunkować szczegółowo do treści raportu, który nie jest w domenie publicznej. Natomiast mogę powiedzieć, że rozumiemy i podzielamy oceny, wnioski i spostrzeżenia, które się pojawiły się w przestrzeni medialnej, bo one są zasadniczo zbieżne z wynikami wewnętrznego audytu MSZ, który przeprowadziliśmy natychmiast po tym, jak przejęliśmy władzę w resorcie. Przeprowadziliśmy audyt w obszarze wizowym razem z międzyresortową grupą roboczą w innych ministerstwach, który to audyt miał na celu wyeliminowanie nieprawidłowości w systemie wizowym. W związku z tym oczekujemy na publikację raportu NIK-u, żebyśmy mogli szczegółowo się do niego ustosunkować. Jeśli chodzi o chaos w obszarze wizowym, który odziedziczyliśmy po poprzednim rządzie, to składała się na to cała masa elementów: po pierwsze, nieadekwatne instrumenty prawne, po drugie, zła praktyka wizowa, po trzecie, ścieżki priorytetowe wydawania, rozpatrywania wniosków formułowanych z pominięciem przepisów prawa oraz niewłaściwe narzędzia informacyjne. Rozszczelnienie systemu wizowego i rosnące wśród cudzoziemców z krajów podwyższonego ryzyka emigracyjnego przekonanie, że polska wiza jest łatwa do uzyskania, bo taka była, doprowadziły do niedrożności niektórych polskich urzędów konsularnych w Afryce, na Bliskim Wschodzie, w Azji centralnej, w Azji południowo-wschodniej. Tam po prostu były setki tysięcy kandydatów do otrzymania wizy, z których rzeczywiście, o czym wspomina raport NIK-u, powyżej 300 tys. te wizy otrzymało. Korzystali na tym nieuczciwi pośrednicy, którzy funkcjonowali na zasadzie korupcyjnej, to znaczy za opłatą załatwiali spotkania wizowe z wykorzystaniem pewnych narzędzi informatycznych, które nie pozwalały normalnej osobie zapisać się w kolejce. Oczywiście pobierali za to dodatkowe znaczne opłaty. Trudności w uzyskaniu wiz czy nawet uzyskaniu spotkań wizowych z konsulem, bo to konsul wydaje wizy, doprowadziły do lawiny skarg, interwencji w indywidualnych sprawach cudzoziemców ubiegających się o wizy, wystąpień poszczególnych firm i uczelni, które chciały ten proces przyspieszyć, i wspierających te uczelnie, firmy i osoby pewnych polityków. Reakcją poprzedniego rządu na tę sytuację było wybiórcze traktowanie poszczególnych osób. Polityk zgłaszał się przez MSZ do konsula, domagając się wydania wizy panu X czy pani Y. Prowadzi to ewidentnie do działań korupcyjnych. Co więcej, to jest nie tylko zjawisko korupcjogenne, lecz również łamanie prawa, ponieważ nie można konsulowi dawać list nazwisk osób, którym ma wydać wizę. To jest niezgodne z prawem. Nie można wpływać na konsula, żeby udzielił Iksińskiemu wizy, dlatego że ministrowi zależy na tym, żeby taka wiza była wydana. Minister nie ma takich uprawnień ustawowych. To konsul decyduje, komu ma wydać wizę, po przeanalizowaniu wniosku, a nie minister mówi: słuchaj, tutaj mam 20 kandydatów i oni w pierwszej kolejności powinni dostać wizy. Nie mówię już o tym, że dostawali oni wizy, dzięki którym mogli nie tylko przyjeżdżać do Polski i przemieszczać się po strefie Schengen, lecz również wyjeżdżać do państw np. sąsiadujących ze Stanami Zjednoczonymi, z których to państw mogli przechodzić do Stanów Zjednoczonych i tam podejmować pracę. Na to zwrócił uwagę rządowi właśnie rząd Stanów Zjednoczonych Ameryki Północnej. Stąd m.in. początek tej afery, która wybuchła już za poprzedniego rządu. Co myśmy z tym zrobili? Po pierwsze, zaczęliśmy działania naprawcze, które na początku nie wymagały zmian legislacyjnych, bo to jest ścieżka, na którą w tej chwili wchodzimy, czyli bez ingerencji w system prawny.</utt>
      <utt t="reaction">Dzwonek</utt>
      <utt t="norm">Po pierwsze, była kwestia uporządkowania priorytetowych ścieżek wizowych. Przede wszystkim zlikwidowaliśmy 26 stycznia tego roku „Poland. Business Harbour”. To jest system, który m.in. umożliwił tym obywatelom rosyjskim, którzy podawali się za informatyków, wjazd do kraju, co oczywiście powoduje zagrożenia bezpieczeństwa kraju. To zostało zatrzymane w styczniu tego roku, co oczywiście spowodowało zamieszanie, bo niektórzy biznesmeni również z tego korzystali i chcieli mieć taką specjalną, przyspieszoną, oficjalną, ale nie całkiem kontrolowaną ścieżką.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie ministrze, to może już w drugiej części wypowiedzi pan o tym opowie, tak?</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Dobrze. Tak jest.</utt>
      <utt t="interrupt" by="Poseł Marek Krząkała">Jeszcze będzie jedno pytanie w tej sprawie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Teraz będzie pytanie. Bardzo proszę, panie pośle.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Szanowny Panie Marszałku! To jest długa sprawa, więc rzeczywiście faktem jest, że ja w 3 minuty tego nie omówię.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Ale skoro to długa sprawa, to przecież możecie panowie spotkać się poza Sejmem albo w Sejmie w innej sali i wszystko pan panu posłowi opowie.</utt>
      <utt t="reaction">Gwar na sali</utt>
      <utt t="norm">Ja mam do państwa taką prośbę. Państwo posłowie, szczególnie ci siedzący tyłem, halo, halo, proszę państwa…</utt>
      <utt t="interrupt" by="Głos z sali">Artur.</utt>
      <utt t="norm">Artur. Taka prośba, tak? Bo tu jest sala sejmowa…</utt>
      <utt t="interrupt" by="Poseł Artur Jarosław Łącki">Przepraszam.</utt>
      <utt t="norm">…tutaj poseł przemawia i jest mu przykro, płakał przed chwilą na mojej piersi, a po prostu nie chciałbym, żeby ronił łzy. Bardzo proszę, panie pośle.</utt>
    </speech>
    <speech speaker="Poseł Marcin Bosacki">
      <utt t="norm">Bardzo dziękuję. Panie Marszałku! Cała ta sprawa afery wizowej, trwającej już, jak wiemy, od lat, ma w tej chwili nowy, niezwykle niepokojący aspekt. Polega on na tym, że dowiadujemy się, że 2 lata po rozpoczęciu pełnej wojny przez Federację Rosyjska przeciw Ukrainie nasi poprzednicy z PiS-u nadal przyjmowali w ramach systemu „Poland. Business Harbour” tysiące aplikacji o wizy polskie z Rosji. Mam następujące pytania do pana ministra. Czy audyt przeprowadzony w MSZ-ecie stwierdził zagrożenie dla interesów państwa w tej sprawie? Czy państwo wystąpiliście do prokuratury w sprawie afery wizowej z wnioskami o ściganie sprawców?</utt>
      <utt t="reaction">Dzwonek</utt>
      <utt t="norm">I po trzecie, czy prawdą jest, że wówczas Agencja Bezpieczeństwa Wewnętrznego, panie ministrze, ostrzegała MSZ przed nieszczelnością tego systemu i ewentualnymi zagrożeniami, czyli infiltracją Polski przez rosyjskie służby w ramach tego systemu „Poland. Business Harbour”? I czy prawdą jest, że ówczesne kierownictwo MSZ, m.in. minister Jabłoński, te ostrzeżenia zlekceważyło? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Panie ministrze, zapraszam. 3 minuty.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Szanowny Panie Marszałku! Wracam pokrótce do tego tematu. Tak, myśmy się zorientowali natychmiast po wejściu do resortu, że są nieprawidłowości. Myśmy weszli do resortu, jak wiadomo, w grudniu zeszłego roku, bo nie mogliśmy wejść po wygranych wyborach 15 października, bo istniał rząd 2-tygodniowy, jak wszyscy posłowie pamiętają. Po wejściu do resortu myśmy zawiesili ten program „Poland. Business Harbour” natychmiast, 26 stycznia, dlatego że widzieliśmy, że tam ewidentnie są nieprawidłowości. Od razu zaczęliśmy audyt wewnętrzny, od razu zaczęliśmy pracować nad białą księgą w sprawie wynaturzeń systemu wizowego i wynaturzeń systemu wydawania pozwoleń na pracę, bo to jest jeszcze inna kwestia, i specjalnie wydawania wiz studenckich ludziom, którzy nie mieli matury, ponieważ uczelnie nie sprawdzały, czy ktoś skończył szkołę średnią. To też był masowy problem, na którym niektóre uczelnie zarabiały nieprawdopodobne pieniądze. Zaczęliśmy robić ogólny przegląd i poinstruowaliśmy konsulów na temat systemu wydawania wiz studenckich, pracowniczych, humanitarnych i innych, żeby to było pod jakąś kontrolą. Skierowaliśmy do uzgodnień międzyresortowych i do konsultacji społecznych projekt ustawy o zmianie niektórych ustaw w celu wyeliminowania nieprawidłowości w systemie wizowym. Jeśli chodzi o odpowiedzialność za wydawanie tych wiz w przyspieszonym trybie Rosjanom, to jest odpowiedzialność poprzedniego rządu. MSZ skierował odpowiednie zawiadomienia do prokuratury, sprawa jest w Prokuraturze Krajowej. Nie możemy komentować tego. Uprzejma prośba do pana posła o zwrócenie się do prokuratury o informacje. Ale tak, w tej chwili przygotowywana jest legislacja. Jest w programie rządowym, we wrześniu weszła do programu rządowego, i będzie teraz konsultowana, a potem przedłożymy tę legislację Wysokiej Izbie, bo to trzeba zrobić, zmienić systemowo. Tymczasem działamy punktowo, żeby zatrzymać pewne nieprawidłowości, co powoduje znaczące ograniczenia odnośnie do możliwości wydawania wiz, na czym w tej chwili cierpią m.in. nasi przedsiębiorcy, ale tego nie da się inaczej załatwić, bo tam otworzono bramę, do której wstęp nie był kontrolowany. Wchodziły setki tysięcy ludzi, z których bardzo dużo przechodziło przez Polskę i jechało do innych państw, które potem protestowały, bo oni mieli wizę wydaną w naszym…</utt>
      <utt t="interrupt" by="Poseł Marcin Bosacki">Czy były ostrzeżenia ABW?</utt>
      <utt t="norm">ABW nie dawało, z tego co wiem… Nie mam wiedzy, czy ABW dawało ostrzeżenia dla MSZ</utt>
      <utt t="reaction">Dzwonek</utt>
      <utt t="norm">w tej materii. Takiej wiedzy nie posiadam, ale mogę to sprawdzić i odpowiedzieć na piśmie.</utt>
      <utt t="interrupt" by="Głos z sali">Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie ministrze. Pan poseł Marcin Ociepa z Klubu Parlamentarnego Prawo i Sprawiedliwość zada pytanie w sprawie wsparcia finansowego pokrzywdzonych w trakcie powodzi oraz planu odbudowy zniszczonej infrastruktury. To pytanie jest skierowane do prezesa Rady Ministrów. W imieniu prezesa Rady Ministrów odpowie podsekretarz stanu w Ministerstwie Finansów pan minister Jarosław Neneman, a jeżeli będą pytania dotyczące infrastruktury, to odpowie również podsekretarz stanu w Ministerstwie Infrastruktury pan minister Przemysław Koperski. Dwóch panów ministrów witam serdecznie, tak samo jak serdecznie witam pana posła. Bardzo proszę.</utt>
    </speech>
    <speech speaker="Poseł Marcin Ociepa">
      <utt t="norm">Dziękuję bardzo. Szanowny Panie Marszałku! Panowie Ministrowie! Wysoka Izbo! Chciałbym poprosić panów ministrów, żeby wykorzystali ten czas i w tych 5 minutach, bo logika komunikacji wskazuje i tego potrzebują mieszkańcy… Chodzi o to, żeby w takiej pigułce mogli oni otrzymać od państwa jasny przekaz, na co mogą liczyć. Do tej pory mieszkańcy województw opolskiego i dolnośląskiego, wszyscy pokrzywdzeni byli zajęci radzeniem sobie z powodzią – najpierw przyjęciem tego kataklizmu, następnie porządkami, odbudową – i dopiero teraz mogą przystąpić do poszukiwania tych źródeł odszkodowań czy innych form wsparcia finansowego, które pozwolą im powrócić do normalnego funkcjonowania, do normalnego życia. Z tego chaosu informacyjnego, którego byliśmy świadkami w pierwszych dniach, z tych informacji o tym, że państwo oferujecie dofinansowanie do kas fiskalnych albo pożyczki dla powodzian, trzeba w końcu wyłowić to, co jest najważniejsze, to, co jest kluczowe dla mieszkańców, żeby mogli otrzymać od państwa informacje, gdzie konkretnie mogą uzyskać dane wsparcie, daną pomoc. To jest niezwykle ważne, chciałbym o to poprosić, żeby mieszkańcy po odpaleniu sobie – przepraszam za kolokwializm, panie marszałku – tego filmiku z wypowiedzią pana ministra, jednego czy drugiego, mogli uzyskać w pigułce odpowiedź na to pytanie. I bym pomógł, porządkując grupy odbiorców odnośnie do tego pytania, jeżeli pan minister się zgodzi. Po pierwsze, właściciele nieruchomości, tzn. mieszkań i domów. Na co oni mogą liczyć w sytuacji zniszczeń? Po drugie, opiekunowie dzieci. Bardzo mi na tym zależy. Rodzice, opiekunowie, osobno opiekunowie osób niepełnosprawnych, osobno przedsiębiorcy, rolnicy</utt>
      <utt t="reaction">Dzwonek</utt>
      <utt t="norm">i wreszcie samorządy. I to się wiąże jeszcze z pytaniem o ten plan odbudowy: W jaki sposób i kiedy samorządowcy będą mogli przystąpić, jak rozumiem, do konsultacji tego planu odbudowy i jaki jest pomysł na te konsultacje, po to, żeby nie był to plan odgórny, ale raczej synergiczny? Dziękuję bardzo, panie marszałku.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę, panie ministrze.</utt>
    </speech>
    <speech speaker="Podsekretarz Stanu w Ministerstwie Finansów Jarosław Neneman">
      <utt t="norm">Panie Marszałku! Szanowni Państwo! To po kolei. Wczoraj pan minister Domański z tej mównicy powiedział, że priorytetem jest rozdysponowanie środków dla potrzebujących, jak najszybciej, a wnioski spływające od wojewodów są rozpatrywane niezwłocznie. Na realizację tych zadań związanych z usuwaniem skutków powodzi rząd zabezpieczył w budżecie w ciągu niemalże 48 godzin środki w wysokości 2 mld zł i będziemy je sukcesywnie zwiększać zgodnie z potrzebami. Na usuwanie skutków powodzi będziemy potrzebować więcej środków. Dysponujemy również środkami z tzw. rezerwy subwencji ogólnej w wysokości 738 mln zł i rezerwa ta może zostać w całości przekazana dla jednostek samorządu terytorialnego, w których wystąpiły straty w majątku. Podziału tej rezerwy dokonamy wspólnie ze stroną samorządową po oszacowaniu strat. Pytał pan o konkretne rzeczy. Jest na stronie KPRM taka informacja i tam odsyłamy. W tej chwili wiadomo już o jednorazowych wypłatach dla powodzian. Już ponad 200 mln zł zabezpieczyliśmy. W stosunku do osób, które mają kredyty hipoteczne – jak pan wie, też pan minister o tym mówił – wprowadziliśmy bezzwrotną pomoc. Słowo „bezzwrotna” trzeba podkreślić. Wszyscy poszkodowani, którzy utracili choćby czasowo możliwość korzystania z własnego domu, mogą skorzystać z Funduszu Wsparcia Kredytobiorców i przez 12 miesięcy ten fundusz będzie spłacał te raty. Jeśli ma pan pytanie dotyczące tego, co dalej w kwestii infrastruktury kolejowej czy transportowej, to jest wiceminister infrastruktury i on może udzielić bardzo szczegółowych informacji. Mnie jest łatwiej opowiadać o tych rozwiązaniach, które przewidzieliśmy w kwestiach podatkowych dla przedsiębiorców, również o kasach fiskalnych, z których się państwo naśmiewacie. Prawdą jest, że gdy ktoś stracił cały zakład produkcyjny, to ta kasa niewiele mu pomoże. Będzie osobna ścieżka, będzie pełnomocnik. Dzisiaj będziemy dyskutować o nowelizacji ustawy, tam państwo te szczegóły będą mogli poznać. Natomiast wielu przedsiębiorców zgłasza się do nas i pyta, co mają zrobić, bo chętnie wróciliby do produkcji, do handlu, do sprzedaży, do działalności, ale mają kłopot z kasą. Wbrew temu, co dzisiaj w gazecie przeczytałem, płatność za kasę będzie wynosiła 2 tys.</utt>
      <utt t="interrupt" by="Poseł Włodzimierz Skalik">Tu chodzi o pieniądze, a nie kłopot z kasą.</utt>
      <utt t="norm">Panie pośle, pieniądze też będą, będzie pakiet. W tym pakiecie pieniądze są ważne, zawsze są ważne pieniądze, ale to, co można było zrobić na szybko, zrobiliśmy na szybko. Będą państwo dzisiaj o tych kasach dyskutowali. Wprowadziliśmy – jak państwo doskonale wiedzą, bo to można było zrobić rozporządzeniem ministra finansów, więc w bardzo szybkim czasie – wydaliśmy już 17 września rozporządzenie, pan minister finansów wydał rozporządzenie, które wprowadza zerowy VAT od darowizn. Przy tym ta konstrukcja jest nieco inna, niż poprzednicy to robili, mianowicie jeśli to wsparcie idzie przez samorządy, przez organizacje pożytku publicznego i jeszcze przez inne instytucje, wtedy to zwolnienie przysługuje. Poprzednicy nie mieli zaufania do jednostek samorządu, więc to wsparcie nie mogło tak iść. Wprowadzamy też – już jest podpisane – rozporządzenie o zerowej stawce VAT dla darowizn, dla materiałów budowlanych. Tu powielamy rozwiązania, które były wprowadzone przy poprzednich klęskach. Wydłużyliśmy też terminy prawa podatkowego, i to dość istotnie wydłużyliśmy terminy płatności VAT-u, PIT-u i CIT-u. Wydłużone też zostały terminy płatności i składek ZUS-owskich, a zaległości będzie można w przypadku składek ZUS-owskich do września przyszłego roku… W przypadku podatków te terminy są inne. Podatki mają swoją logikę, w podatkach dochodowych rozliczenie roczne będzie tą cezurą. Trzeba też podkreślić, że niezależnie od tego, co dokonaliśmy w rozporządzeniu, co działa z automatu, podatnicy nie muszą składać żadnych wniosków, nie muszą płacić tych podatków, wpłacać zaliczek czy płacić podatków, nie muszą składać deklaracji oraz JPK_VAT, to cały czas podatnicy mogą skorzystać z zapisów Ordynacji podatkowej, która przewiduje np. umorzenie zobowiązań podatkowych, z tym że to już jest na wniosek. To chyba tyle, co chciałem państwu powiedzieć. Jeśli mają państwo jakieś dalsze pytania, to z przyjemnością odpowiem. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę, panie pośle.</utt>
      <utt t="interrupt" by="Głos z sali">Szybciej.</utt>
    </speech>
    <speech speaker="Poseł Marcin Ociepa">
      <utt t="norm">Dziękuję bardzo. Panie Marszałku! Bardzo dziękuję, panie ministrze, za tę wypowiedź, ale proszę wybaczyć, ja jestem prosty chłopak z Opola. Byłem ministrem, przewodniczącym Rady Miasta Opola, ale chciałbym, żeby nasi mieszkańcy to wszystko zrozumieli. Poprosiłbym o bardzo konkretne odpowiedzi. Po pierwsze, od kiedy będą te odszkodowania? Od kiedy? Czyli kiedy ci mieszkańcy już mogą usiąść i aplikować? Po drugie, gdzie znajdą te informacje? Proszę podać stronę internetową. Nie wiem, tak jak państwo to zaplanowaliście, tak żeby mieszkańcy, którzy mają swoją pracę, odbudowę swoich domów i mieszkań na głowie, nie musieli doszukiwać się w meandrach wypowiedzi jednego czy drugiego ministra lub posła sensu i sedna. Gdzie mogą to uzyskać i od kiedy będzie to odszkodowanie? I na co ono będzie dla tych poszczególnych grup, które wymieniłem w pierwszym pytaniu? Druga sprawa. Mówimy o planie odbudowy. Kiedy konkretnie ruszą konsultacje? Co ja mam powiedzieć naszym samorządowcom z województwa opolskiego i z Dolnego Śląska?</utt>
      <utt t="reaction">Dzwonek</utt>
      <utt t="norm">Kiedy oni zostaną zaproszeni do konsultacji? Chodzi o to, żeby plan odbudowy nie był odgórnym planem rządowym, ale był synergicznym planem rządu i samorządu? Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę pana ministra Przemysława Koperskiego, który ze zdrowiem jeszcze nie ma najlepiej, ale idzie ku dobremu.</utt>
    </speech>
    <speech speaker="Podsekretarz Stanu w Ministerstwie Infrastruktury Przemysław Koperski">
      <utt t="norm">Tak jest. Panie Marszałku! Wysoka Izbo! Pytania dotyczyły również spraw samorządowych i infrastruktury. Chciałem w tej części odnieść się do przedłożonego pytania. Chociaż czas jest krótki, to postaram się jak najwięcej informacji przekazać. Dla nas najważniejszą sprawą było oczywiście zapewnienie dojazdu do terenów popowodziowych, bo to jest pierwsza potrzeba, która gwarantuje powrót do normalnego życia ludności i umożliwia też odbudowanie potencjału regionu. Jesteśmy w stałym kontakcie oczywiście z samorządami. Samorządy… Gdyby pan poseł spotykał się na bieżąco z wójtem, burmistrzem, starostą czy marszałkiem, to na pewno wiedziałby o tym, że takie zgłoszenia już zostały dokonane poprzez urzędy wojewódzkie i poprzez urząd wojewody. Szacunki wskazują, że zniszczenia dróg samorządowych dotyczą 190 gmin, 28 powiatów, 4 województw, 2 miast na prawach powiatu. Szanowni państwo, są zaproponowane przepisy, aby samorządy mogły otrzymać środki finansowe na realizację tych zadań, które zostały wytypowane, które zostały zgłoszone. Na wstępnej liście dotyczącej zniszczeń na drogach krajowych są m.in. drogi krajowe nr 12 i 27, drogi w województwie lubuskim, w województwie śląskim, S1, S52, DK 45. Mówimy tutaj o Zwardoniu, Bielsku-Białej, Jasienicy, powiecie raciborskim, województwie dolnośląskim, A4, S3, DK 33, DK 46, DK 8, DK 39, DK 35, DK 34, DK 5, DK 3, DK 30, DK 94 i obiektach mostowych na trasie A2. W województwie opolskim, o które pan pytał, jest to DK 38, DK 40, DK 45, DK 46 i DK 94.</utt>
      <utt t="interrupt" by="Poseł Marcin Ociepa">Ja nie pytałem o byle co.</utt>
      <utt t="norm">To są poważne sprawy. Pan poseł i szanowni państwo muszą wiedzieć, że samorządy wiedzą, co mają robić. Zgłoszenia wpływają. Państwo w tej chwili będziecie procedować nad ustawą, która umożliwi realizację tych zadań. Została zniszczona również infrastruktura kolejowa. Zostały zniszczone również zbiorniki i zabezpieczenia przeciwpowodziowe. Dzisiaj mamy zgłoszenia, mamy informacje od strony samorządowej, mamy informacje od instytucji, od zarządców infrastruktury. Na pewno te wszystkie działania, te wszystkie inwestycje, które zostały zgłoszone, zostaną zrealizowane. Bardzo serdecznie dziękuję. Jeżeli coś jeszcze będzie wymagało odpowiedzi, to na pewno udzielimy jej na piśmie. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Posłowie Paweł Olszewski i Zofia Czernow z Klubu Parlamentarnego Koalicja Obywatelska zadadzą pytanie w sprawie wsparcia psychologicznego dla dzieci z terenów powodziowych. Pytanie to jest skierowane do ministra edukacji, a odpowiedzą na nie dwie ministry – pani ministra Izabela Ziętka oraz pani ministra Paulina Piechna-Więckiewicz. Zapraszam pana posła Pawła Olszewskiego.</utt>
    </speech>
    <speech speaker="Poseł Paweł Olszewski">
      <utt t="norm">Dzień dobry. Panie Marszałku! Szanowni Państwo! Szanowne Panie Ministry! Tragiczne doświadczenia rodzin, które ucierpiały w tej tragicznej sytuacji powodziowej, nie ograniczają się tylko i wyłącznie do strat materialnych. Trauma wynikająca z przeżywanych doświadczeń dotyka również dzieci. Stąd moje pytanie: W jaki sposób resort edukacji zamierza działać w tym zakresie, w obszarze pomocy psychologicznej dla dzieci? Jest to niezwykle ważne, aby po tej tragicznej sytuacji zarówno dzieci, jak i rodzice wrócili do normalnego funkcjonowania, żeby mogli normalnie funkcjonować, normalnie działać. Wiem, że resort przygotował szereg działań. Jeśli mógłbym prosić o udzielenie odpowiedzi dotyczącej tej kwestii, będę niezwykle zobowiązany.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zapraszam podsekretarz stanu w Ministerstwie Edukacji Narodowej panią ministrę Izabelę Ziętkę. Bardzo proszę.</utt>
    </speech>
    <speech speaker="Podsekretarz Stanu w Ministerstwie Edukacji Narodowej Izabela Ziętka">
      <utt t="norm">Szanowny Panie Marszałku! Wysoka Izbo! Panie Pośle! Dziękuję za zadanie tego pytania. Faktycznie pomoc psychologiczno-pedagogiczna jest niezwykle ważna na tych terenach. Niezwykle ważne jest to, żeby była zapewniona od pierwszych dni, kiedy ten kryzys wystąpił. Dlatego też jako Ministerstwo Edukacji Narodowej we współpracy z Instytutem Badań Edukacyjnych, Ośrodkiem Rozwoju Edukacji oraz Wojewódzkim Centrum Innowacji Edukacyjno-Społecznych i Szkoleń przygotowaliśmy działania wspierające udzielanie dzieciom, młodzieży i ich rodzinom oraz nauczycielom, co niezwykle ważne, pomocy psychologicznej w sytuacji kryzysowej, jaką jest doświadczenie powodzi lub zagrożenia powodzią. Uruchomiono pogotowie psychologiczne online, telefoniczną linię wsparcia dla nauczycieli ze szkół i placówek z terenów dotkniętych powodzią z dyżurami interwentów kryzysowych, psychotraumatolożek i doradczyń metodycznych z zakresu pomocy psychologiczno-pedagogicznej. W kolejnych dniach utworzono infolinię z jednym numerem: 22 34 74 897. Dzwoniący może całodobowo skorzystać z pomocy specjalistów. Obecnie infolinię wspomagają 73 osoby, w tym psycholodzy, interwenci, psychotraumatolodzy i doradcy metodyczni. Przygotowano i udostępniono informacje, infografiki dla dzieci, rodziców i nauczycieli na temat pierwszej pomocy w sytuacji kryzysu. Te informacje zostały rozpowszechnione przez media społecznościowe MEN, ale również przez kuratorów oraz mailing do szkół i placówek. Przygotowano webinarium dla nauczycieli z terenów dotkniętych powodzią prowadzone przez psycholożkę, traumatolożkę doświadczoną we wspieraniu osób dotkniętych klęskami żywiołowymi. Chodzi o webinarium „Jak wspierać uczniów i uczennice w sytuacji klęsk i powodzi?”, a także webinarium dotyczące komunikacji w sytuacji kryzysowej w klasie. Upowszechniono publikacje w zakresie interwencji kryzysowej. Są dostępne dla nauczycieli na stronie Ośrodka Rozwoju Edukacji. Chodzi o publikacje „Dziecko w sytuacji kryzysowej” i „Wsparcie ucznia z traumą”. Udostępniono moduł szkoleniowy „Zmiany w zachowaniu dzieci i młodzieży będące wynikiem przeżywania silnego lęku”, w tym webinarium. Upowszechniono cykl webinariów dotyczących integracji, pracy z grupą w kryzysie, tego, jak rozpoznać, czy dziecko potrzebuje pomocy psychologa, regulacji stresu u dzieci, stresu w życiu dziecka, wykluczenia, traumy u dzieci oraz zabaw terapeutycznych dla dzieci w kryzysie. MEN jest na bieżąco w kontakcie z kuratoriami oświaty z terenów, które dotknęła powódź. Codziennie odbywały się odprawy w celu monitorowania aktualnej sytuacji i natychmiastowej reakcji na potrzeby. 20 września odbyło się spotkanie online z przedstawicielami poradni psychologiczno-pedagogicznych z terenów powodziowych, kuratoriów oświaty, ośrodków interwencji kryzysowej, Instytutu Psychiatrii i Neurologii, Ośrodka Rozwoju Edukacji, Instytutu Badań Edukacyjnych i jednostek ochrony zdrowia. Po spotkaniu spisano wnioski, na które odpowiadamy działaniami.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Piotr Zgorzelski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Teraz prosimy panią minister Paulinę Piechnę-Więckiewicz.</utt>
    </speech>
    <speech speaker="Podsekretarz Stanu w Ministerstwie Edukacji Narodowej Paulina Piechna-Więckiewicz">
      <utt t="norm">Szanowny Panie Marszałku! Wysoka Izbo! Ja może zacznę od tego, że Ministerstwo Edukacji Narodowej błyskawicznie zareagowało na tragedię osób, które dotknęła powódź. Pani ministra Izabela Ziętka wspomniała o tym, że została przygotowana infolinia, w której zabezpieczeniu uczestniczyli m.in. pracownicy poradni psychologiczno-pedagogicznych, współpracujemy też z podmiotami prywatnymi. Bardzo chciałabym z tego miejsca podziękować również za wsparcie psychologom i psycholożkom, którzy również zgłaszają się do pracy na terenach objętych skutkami powodzi. To jest bardzo ważne, dlatego że pomoc i wsparcie, w które zaangażowało się i do którego zobowiązane jest Ministerstwo Edukacji Narodowej, to działania na różnych frontach. Między innymi takim działaniem jest program „Zielone szkoły”. Dlaczego „Zielone szkoły”? Dlatego że musimy zagwarantować dzieciom i młodzieży możliwość przebywania w innym środowisku niż to, w którym doświadczyły traumy powodzi. Musimy zagwarantować, i zagwarantowaliśmy, dzieciom i młodzieży możliwość przebywania w środowisku bardziej przyjaznym, ale też ich rodzicom, bliskim możliwość skupienia się m.in. na usuwaniu skutków powodzi, tak żeby mieli świadomość, że ich dzieci znajdują się pod dobrą opieką. Zwróciliśmy się do Fundacji Rozwoju Systemu Edukacji o to, aby ten program koordynowała. Bardzo dziękujemy wszystkim samorządom, Ministerstwu Aktywów Państwowych, ministerstwu sportu, wszystkim jednostkom, organizacjom ZHP, ale też np. Związkowi Nauczycielstwa Polskiego za zaoferowane wsparcie w postaci miejsc noclegowych, również w postaci transportu, tu bardzo dziękujemy PKP. Chciałam powiedzieć, że we wszystkich miejscach, w których w tej chwili jest realizowana pomoc związana z zielonymi szkołami, również realizowane jest wsparcie terapeutyczne – przez samorządy, przez poradnie psychologiczno-pedagogiczne. Możliwe jest ono zarówno w formie grupowych zajęć terapeutycznych, jak i w formie pomocy indywidualnej.</utt>
      <utt t="reaction">Dzwonek</utt>
      <utt t="norm">Druga kwestia to rządowy program pomocy dzieciom i uczniom w formie zasiłku losowego na cele edukacyjne. Nie wiem, panie marszałku, czy dokończyć po dodatkowym pytaniu. Tak? Dobrze. To pozwolę sobie, odpowiadając na dodatkowe pytanie, jeszcze raz odpowiedzieć.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Zofia Czernow. Bardzo proszę.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Pani Minister! Na początku chciałam podziękować za bardzo błyskawiczną reakcję pani minister Barbarze Nowackiej. Jestem z terenów powodziowych, mamy kilka szkół bardzo zalanych i na dzień dzisiejszy sytuacja jest taka, że dzieci i młodzież nie mogą wrócić do tych szkół, bo najpierw trzeba wykonać wiele prac remontowych i przygotować szkoły na przyjęcie uczniów. Dlatego też projekt zielonych szkół jest ogromnie ważny. Spotkał się on z bardzo dużym zainteresowaniem, hotele składają oferty, są chętni do tego, aby zapewnić dzieciom pobyt. Ale też bardzo ważne jest to, żeby nie było dużej przerwy w nauce dzieci i młodzieży, a to wszystko zielone szkoły potrafią zabezpieczyć. Ale też chciałam zapytać</utt>
      <utt t="reaction">Dzwonek</utt>
      <utt t="norm">, chciałabym zwrócić się o to, aby ten projekt zielonych szkół był realizowany co najmniej do końca roku szkolnego, bo w tej chwili to jest za krótki czas i po prostu nie uda się wszystkich dzieci do zielonych szkół skierować. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Ponownie prosimy panią minister.</utt>
    </speech>
    <speech speaker="Podsekretarz Stanu w Ministerstwie Edukacji Narodowej Paulina Piechna-Więckiewicz">
      <utt t="norm">Szanowny Panie Marszałku! Wysoka Izbo! Po pierwsze, chciałabym zacząć od deklaracji, iż program „Zielone szkoły” będzie realizowany, dopóki będzie potrzeba, dopóki nie zabezpieczymy wszystkich zgłoszeń, wszystkich wniosków dla dzieci i młodzieży. To jest pierwsza deklaracja. Chciałabym również zaktualizować dane, bo na pewno państwo są tym głęboko zainteresowani, że z 604 szkół w najgorszym momencie, w których były zawieszone zajęcia, w tej chwili zajęcia zawieszone są tylko w 34, to taka informacja dla państwa posłanek i posłów. Chciałabym także dodać, że uchwałą Rady Ministrów z dnia 23 września 2024 r. zmieniony został harmonogram związany z rządowym programem pomocy dzieciom i uczniom w formie zasiłku losowego na cele edukacyjne, pomocy uczniom w formie wyjazdów edukacyjno-terapeutycznych oraz pomocy dzieciom i uczniom w formie zajęć opiekuńczych i zajęć terapeutyczno-edukacyjnych. Do 28 września wojewodowie mają wysłać do ministra właściwego ds. oświaty, czyli do ministra edukacji, wnioski. To jest również bardzo ważne wsparcie, chciałabym o nim przypomnieć, które związane jest z finansowaniem wyjazdów terapeutyczno-edukacyjnych w kwocie 1540 zł na dziecko oraz, jeżeli dziecko nie korzysta z wyjazdów terapeutyczno-edukacyjnych, z finansowaniem zajęć wychowawczych i terapeutyczno-edukacyjnych w kwocie 500 zł. O takie kwoty również można wnioskować. Szczególnie wyjazdy terapeutyczno-edukacyjne oczywiście wpisują się w ideę zielonych szkół, ale zajęcia terapeutyczne, chodzi o tę kwotę 500 zł na dziecko, to są właśnie zajęcia, które mogą być realizowane blisko miejsca pobytu dziecka. Nie każdy rodzic będzie chciał zdecydować się na zieloną szkołę czy inną formę, w związku z tym taka możliwość również istnieje. Chciałam też państwu posłom, korzystając z ostatnich sekund, przypomnieć, iż kwestia zasiłku celowego na cele edukacyjne również w tym rozporządzeniu została także przedstawiona w projekcie ustawy, który państwo na tym posiedzeniu omawiacie, czyli w projekcie ustawy związanym z usuwaniem skutków powodzi. Mowa jest tutaj o 1 tys. zł na dziecko na cele edukacyjne. Bardzo dziękujemy wszystkim państwu, którzy wspieracie nasze dzieci i młodzież. Jesteśmy pewni, że wspólnie sobie poradzimy. Dziękuję bardzo, panie marszałku, Wysoka Izbo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Proszę bardzo.</utt>
    </speech>
    <speech speaker="Poseł Paweł Olszewski">
      <utt t="norm">Panie Marszałku! Korzystając jeszcze z możliwości, chciałbym serdecznie podziękować resortowi edukacji w kontekście ostatniego zdania, które wyraziła pani minister, za współpracę z Ministerstwem Cyfryzacji w zakresie możliwości przekazywania laptopów zarówno dla szkół, jak i dla poradni psychologicznych. Jest to niezwykle istotne i ta nasza współpraca, kooperacja między ministerstwami dała pozytywny efekt, tak że będziemy mogli uzupełnić te braki również dzięki pracy ministerstwa edukacji.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Jeszcze wykorzystujemy ostatnie 10 sekund.</utt>
    </speech>
    <speech speaker="Podsekretarz Stanu w Ministerstwie Edukacji Narodowej Izabela Ziętka">
      <utt t="norm">Tak, 10 sekund. Szanowni Państwo! Również chcę podkreślić, że jako ministerstwo edukacji utworzyliśmy sieć koordynatorów na terenach dotkniętych</utt>
      <utt t="reaction">Dzwonek</utt>
      <utt t="norm">powodzią i będziemy tę sytuację monitorować i pomagać tak długo, jak będzie taka potrzeba. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Szanowni Państwo Posłowie! Na zaproszenie pana posła Artura Chojeckiego przybyli do nas uczniowie klasy VIII e Szkoły Podstawowej nr 2 im. Jarosława Dąbrowskiego w Olsztynie. Przywitajmy ich bardzo serdecznie.</utt>
      <utt t="reaction">Oklaski</utt>
      <utt t="norm">Przystępujemy do kolejnego i jednocześnie ostatniego pytania, które skierowane jest do prezesa Rady Ministrów. W jego imieniu odpowiadać będzie upoważniony przez prezesa Rady Ministrów podsekretarz stanu w Ministerstwie Infrastruktury pan minister Przemysław Koperski oraz podsekretarz stanu w Ministerstwie Spraw Wewnętrznych i Administracji pan minister Wiesław Leśniakiewicz. Pytania jako pierwsza zadaje pani marszałek Elżbieta Witek.</utt>
    </speech>
    <speech speaker="Poseł Elżbieta Witek">
      <utt t="norm">Dziękuję. Panie Marszałku! Wysoka Izbo! Panie Ministrze! Chciałabym zestawić dwa obrazy, dwie sytuacje. Z jednej strony niewielkie miasto Lwówek Śląski na terenie okręgu, z którego pochodzę, i lokalny sztab kryzysowy, miasto ogarnięte ciemnością, bez prądu, nie ma połączenia, nie wiadomo, co się dzieje. I na tym sztabie jest jeden człowiek, członek tego sztabu, hydrolog, który zdalną kamerą obserwuje tamę w Stroniu Śląskim. Mówi: mamy pięćdziesiąt na pięćdziesiąt szans, że ta tama puści, trzeba podjąć decyzję – pięćdziesiąt na pięćdziesiąt. I tam ten sztab podejmuje decyzję, że będą ewakuować ludzi, ponieważ nie będą grać w ruletkę, bo w tej ruletce stawką jest życie ludzi. I mamy drugą sytuację, drugie zestawienie. Pan premier Donald Tusk, który ma do dyspozycji wszystkie struktury państwa, wszystkie służby, dodatkowo informacje ze strony Czech, ma 100 komunikatów ze strony Komisji Europejskiej, w piątek mówi, że informacje o złej pogodzie i o tym, że może być powódź, są niezbyt prawdziwe, powiedziałabym: niezbyt alarmujące. Jednocześnie zaledwie 2 godziny przed tym, kiedy tama w Stroniu Śląskim puściła, pan premier Donald Tusk oficjalnie na konferencji prasowej mówił, że są takie pogłoski, takie informacje o tym, że tama może puścić, ale to są nieprawdziwe informacje. To mówi Donald Tusk. 2 godziny później tama puszcza. Proszę państwa, powódź na terenach górskich to nie jest ta sama powódź, która jest w miastach. Tam ona się rozchodzi natychmiast i pochłania wszystko: ludzi, domy, całą infrastrukturę. Chciałabym wiedzieć, bo te sztaby, które obserwowaliśmy, to były naprawdę spektakle żenujące… Ja byłam zawstydzona, że coś takiego się publicznie odbywa. Wicepremierzy wychodzą, mówią szefom służb: proszę pójść zobaczyć, czy tama w Mietkowie, rzeczywiście pękła</utt>
      <utt t="reaction">Dzwonek</utt>
      <utt t="norm">i czy trzeba ludzi ewakuować, czy też nie. Mam pytanie i bardzo proszę o odpowiedź, panie ministrze. Czy pan premier Donald Tusk sam podejmował takie decyzje, czy ktoś mu mówił, że trzeba tak powiedzieć? Czy otrzymywał od służb niewłaściwe informacje, bo słyszałam także, że komendant Państwowej Straży Pożarnej, co mnie bardzo zdziwiło, podał komunikat podobny do komunikatu pana premiera? I ten komunikat, nie pana premiera, ale szefa PSP, mnie uspokoił w piątek. Kto przekazał takie informacje premierowi? Czy on sam na to wpadł, wszedł w Google i przeczytał, jaka będzie pogoda we Wrocławiu, nie wiedząc o tym, że w Stroniu czy w Lwówku będzie ona zupełnie inna, czy też ktoś z jego sztabu takie informacje mu przekazał? Doprowadził do takiej dezinformacji, do takiego chaosu i naraził ludzi na takie niebezpieczeństwo, że nie może to pozostać bez konsekwencji. Kto powinien je ponieść? Bardzo proszę o konkretną odpowiedź, kto takie informacje premierowi przekazał. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Małgorzata Pępek">PiS.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Na to pytanie odpowiedzą obydwaj panowie ministrowie. Jako pierwszy pan minister Przemysław Koperski, a w drugiej kolejności pan gen. Wiesław Leśniakiewicz.</utt>
    </speech>
    <speech speaker="Podsekretarz Stanu w Ministerstwie Infrastruktury Przemysław Koperski">
      <utt t="norm">Panie Marszałku! Wysoka Izbo! W ubiegłym tygodniu dotknęła nas w Polsce ogromna tragedia. Muszę powiedzieć, że dotknęła ona również mojego regionu, w którym mieszkam, w którym żyję. Również dotyczy ona mojej miejscowości rodzinnej, mojej ulicy rodzinnej, mojej rodzinnej nieruchomości. Doskonale wiem, jak ta sytuacja wygląda w praktyce. Wie o tym moja mama, moja siostra. I z tego miejsca jeszcze raz ogromne podziękowania dla wszystkich, którzy w tym czasie nieśli swoją pomoc, w szczególności dla ochotniczych straży pożarnych. Szanowni Państwo! Odniosę się do tych pytań w tej części, która dotyczy prognoz. Szanowni państwo, 11 września o godz. 14.30 na okres od 12 września od godz. 14 do 16 września IMGW wydało ostrzeżenia hydrologiczne trzeciego, najwyższego stopnia dla województwa dolnośląskiego, opolskiego i śląskiego. W treści ostrzeżenia wskazano na wzrosty stanów wód w rzekach zlewni górnej i środkowej Odry i znaczne przekroczenie stanów alarmowych. Pierwsze ostrzeżenie IMGW o wezbraniach z przekroczeniem stanów alarmowych zaczęło obowiązywać od 12 września od godz. 14. Wiem, bo państwo bardzo często się na to powołujecie, że Czesi mieli lepsze prognozy, że byli lepiej przygotowani i że powinniśmy brać z nich przykład. Nie można jednak porównywać tych danych, które ma Polska, i tych, które mają Czechy, bo to nie są tożsame sytuacje. Czesi mają dostęp do zdecydowanie lepszych danych meteorologicznych Copernicus niż Polska.</utt>
      <utt t="interrupt" by="Poseł Joanna Borowiak">Do tych samych mają.</utt>
      <utt t="interrupt" by="Poseł Radosław Fogiel">Pan mówi, że Komisja słaba?</utt>
      <utt t="interrupt" by="Poseł Joanna Borowiak">Komisja Europejska.</utt>
      <utt t="norm">Szanowni państwo, a dlaczego? W 2021 r. IMGW złożył wniosek do ministra Gróbarczyka o przystąpienie Polski do konwencji, która umożliwia korzystanie z tych danych. I szanowni państwo, tej pozytywnej decyzji ze strony ministra nie było. Niestety są tego konsekwencje. Dzisiaj naprawiamy te błędne decyzje i jesteśmy w trakcie akcesji, żeby można było korzystać z tych danych, z których korzystają Czechy.</utt>
      <utt t="interrupt" by="Poseł Joanna Borowiak">Słuchał pan?</utt>
      <utt t="norm">Chcę powiedzieć jeszcze jedną rzecz. Do tej pory do tej organizacji, w ramach której można korzystać z tych danych, nie przystąpiły oprócz Polski tylko Białoruś i Rosja. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Teraz zapraszamy na mównicę…</utt>
      <utt t="interrupt" by="Poseł Joanna Borowiak">Można coś powiedzieć, panie ministrze?</utt>
      <utt t="norm">Ale pani poseł, będzie pani miała czas na zadanie pytania. Teraz odpowiada pan minister Wiesław Leśniakiewicz.</utt>
      <utt t="interrupt" by="Poseł Radosław Fogiel">Skandal! Chcecie nas z Unii wyprowadzić?</utt>
      <utt t="interrupt" by="Poseł Krystyna Skowrońska">Panie marszałku, szkoda czasu na humory tego pana.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Szanowny Panie Marszałku…</utt>
      <utt t="interrupt" by="Poseł Marzena Anna Machałek">Panie marszałku…</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł, ja także przeżyłem tragedię powodzi w 2010 r. Byłem wtedy starostą płockim, wiem, co to jest, i doskonale rozumiem to, co przeżywali ludzie i na czym polega zarządzanie kryzysowe. Akurat to jest ta dziedzina, o której mogę powiedzieć, że się trochę na niej znam. Dziwi mnie trochę, że pan poseł Fogiel ma taki dobry humor, kiedy sprawy są tak poważne.</utt>
      <utt t="interrupt" by="Poseł Joanna Borowiak">Pan poseł nie ma dobrego humoru, panie marszałku.</utt>
      <utt t="interrupt" by="Poseł Radosław Fogiel">Nie, panie marszałku, właśnie mam kiepski humor, kiedy ktoś zadaje kłam.</utt>
      <utt t="norm">Panie ministrze, bardzo proszę.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Bardzo dziękuję. Otóż ja mam duże doświadczenie, jeżeli chodzi o działania powodziowe, bo w 1997 r. doświadczałem tego jako komendant szkoły aspirantów, a potem w 2010 r. – jako komendant główny. I po raz pierwszy dzięki informacjom, które dostaliśmy z wyprzedzeniem, podjęliśmy działania związane z przesunięciem sił i środków na tereny, które ewentualnie będą objęte sytuacją powodziową. Te pierwsze oddziały Państwowej Straży Pożarnej zostały uruchomione 12 września, a pierwsze oddziały Sił Zbrojnych zostały przesunięte na teren zdarzenia, mimo że wojewodowie jeszcze o to nie wnioskowali. Tam już mieliśmy wysunięte przyczółki przynajmniej w trzech miejscach, jeśli chodzi o wojsko, natomiast straż pożarna budowała jeden pomocowy zespół ratowniczy. Siły i środki lokalne na tym etapie były wystarczające. Natomiast kluczowym elementem była informacja, którą otrzymaliśmy 11 września. To wtedy na wniosek pana ministra Siemoniaka odbyłem pierwsze spotkanie w RCB z udziałem kluczowych, odpowiedzialnych w zakresie tego zdarzenia wojewodów opolskiego, dolnośląskiego i łódzkiego, bo takie były pierwotne przewidywania Instytutu Meteorologii i Gospodarki Wodnej. W spotkaniu brali udział komendanci głównie straży pożarnej ze sztabem, komendant główny Policji, Instytut Meteorologii i Gospodarki Wodnej i gospodarstwo wodne Wody Polskie. W tym momencie otrzymaliśmy kluczowe informacje o tym, jaka sytuacja może nas spotkać. Na tej podstawie zbudowano zasoby ratownicze i wtedy było również rozpytanie Wód Polskich, jakie mamy zapasy w zbiornikach, bo kluczowymi elementami były praca zbiorników i przyjęcie ewentualnego opadu, który będzie miał miejsce głównie na terenie pogórza sudeckiego. Gdyby nie sytuacja, że został rozmyty zbiornik, co miało miejsce 15 września, te straty nie byłyby tak duże. Od pierwszych dni, właściwie od 12 września byliśmy z komendantem…</utt>
      <utt t="interrupt" by="Poseł Joanna Borowiak">Panie ministrze, pan nie odpowiada na pytanie. Pan mówi o sytuacji.</utt>
      <utt t="norm">Opowiadam sytuację, jaka miała miejsce w odniesieniu do pracy rządu w tej sytuacji.</utt>
      <utt t="interrupt" by="Poseł Joanna Borowiak">Pani marszałek pytała: Kto?</utt>
      <utt t="norm">Analizy były realizowane na każdym etapie, na każdym etapie otrzymywaliśmy właściwe informacje z Instytutu Meteorologii i Gospodarki Wodnej i na tej podstawie budowaliśmy zasoby i sposób działania wszystkich struktur zarządzania kryzysowego, jak również sztabów poszczególnych formacji. To na tej podstawie podejmowano właściwe decyzje przesuwania sił i środków i organizowania działań ratowniczych.</utt>
      <utt t="interrupt" by="Poseł Joanna Borowiak">Nie o to pytamy.</utt>
      <utt t="norm">To były kluczowe informacje, które nam były potrzebne do właściwego zarządzania sytuacją. One były najważniejsze w całym procesie, w tym w procesie przepływu informacji. Dziękuję bardzo.</utt>
      <utt t="interrupt" by="Poseł Elżbieta Witek">Panie ministrze, proszę o odpowiedź na pytanie na piśmie.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Drugie pytanie zada pani poseł Joanna Borowiak. Bardzo proszę.</utt>
    </speech>
    <speech speaker="Poseł Joanna Borowiak">
      <utt t="norm">Bardzo dziękuję. Panie Marszałku! Wysoki Sejmie! Poprosimy o odpowiedź na piśmie, ponieważ pan minister nie odpowiedział na pytanie pani marszałek. Podczas posiedzenia sztabu kryzysowego we Wrocławiu, który odbywał się z udziałem mediów, odmówiono udziału w nim dziennikarzom Telewizji Republika. Z jednej strony takie działanie brutalnie ograniczyło podstawowe prawo zapisane w konstytucji w art. 54, a z drugiej pozbawiło widzów jednej z największych stacji telewizyjnych w Polsce dostępu do informacji o bezpieczeństwie ogólnym i przeciwpowodziowym.</utt>
      <utt t="interrupt" by="Poseł Krystyna Skowrońska">To nieprawda.</utt>
      <utt t="norm">Również dokonano selekcji mediów, bo jedne mogły wejść na posiedzenie sztabu, a inne, czyli dziennikarze Telewizji Republika, takiej możliwości nie miały. Moje pytania brzmią: Kto zdecydował o tym, by nie dopuszczać do udziału w posiedzeniu sztabu dziennikarzy Telewizji Republika i jakie konsekwencje zostaną albo już może zostały wyciągnięte w związku z tym? Czy przypadkiem ta sytuacja</utt>
      <utt t="reaction">Dzwonek</utt>
      <utt t="norm">nie miała na celu zmuszenia widzów Telewizji Republika do oglądania innych stacji telewizyjnych jako źródeł informacji o zagrożeniu?</utt>
      <utt t="interrupt" by="Poseł Krystyna Skowrońska">Jezu…</utt>
      <utt t="norm">Bardzo proszę o odpowiedź.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo proszę pana ministra Leśniakiewicza.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Szanowny Panie Marszałku! Wysoka Izbo! Kluczowe działania związane z ewakuacją prowadzone są na poziomie zarządzania kryzysowego gminnego.</utt>
      <utt t="interrupt" by="Poseł Joanna Borowiak">Pytałam o dziennikarzy Telewizji Republika, panie ministrze. Proszę odpowiedzieć na moje pytanie. Kto podjął taką decyzję? Kto dokonał selekcji mediów? Proszę mi nie mówić o działaniach przeciwpowodziowych. Nie o to pytałam.</utt>
      <utt t="norm">Kluczowe informacje, kluczowe decyzje dotyczące podjęcia ewakuacji podejmuje wójt, burmistrz. To oni, na podstawie informacji, które otrzymują, podejmują decyzję o ewakuacji. To nie telewizja…</utt>
      <utt t="interrupt" by="Głos z sali">Czyli wójt nie podejmuje…</utt>
      <utt t="norm">Telewizja informuje o zdarzeniach. Z tego, co pamiętam, i z tego, co wiem, informacje…</utt>
      <utt t="interrupt" by="Poseł Joanna Borowiak">Panie ministrze, Wodociągi Kieleckie usuwają awarie wzorcowo, my to wiemy. Proszę odpowiedzieć, kto…</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł, ale pani zadała swoje pytanie dwukrotnie i już wystarczy.</utt>
      <utt t="interrupt" by="Poseł Joanna Borowiak">Kto, kto…</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">To proszę…</utt>
      <utt t="interrupt" by="Poseł Joanna Borowiak">Proszę o odpowiedź na pytanie, kto zdecydował o niewpuszczeniu dziennikarzy.</utt>
      <utt t="norm">Proszę mnie uwolnić od tego pytania.</utt>
      <utt t="interrupt" by="Poseł Radosław Fogiel">Ale przecież minister nie ma kontaktu z rzeczywistością.</utt>
      <utt t="interrupt" by="Poseł Joanna Borowiak">Panie ministrze, proszę zejść na ziemię.</utt>
      <utt t="interrupt" by="Poseł Krystyna Skowrońska">Ale proszę nie krzyczeć.</utt>
      <utt t="norm">Odpowiemy na piśmie, ponieważ nie mam tej wiedzy. Nie wiem, kto podejmował decyzje, więc odpowiemy na piśmie na to pytanie. Widziałem dziennikarzy Telewizji Republika w różnych miejscach i nie unikałbym kontaktu, gdyby ktoś z ich strony poprosił mnie o wywiad. Jeżeli byłaby taka możliwość, na pewno bym udzielił wywiadu. Nikt do mnie… Mimo że przechodziłem koło tych dziennikarzy, choćby nawet w Stroniu, widziałem ich i przechodziłem obok…</utt>
      <utt t="interrupt" by="Głos z sali">Nawet pan przechodził.</utt>
      <utt t="norm">…dziennikarz nawet nie raczył zapytać, czy zechcę ewentualnie udzielić jakiejś informacji.</utt>
      <utt t="interrupt" by="Poseł Radosław Fogiel">Standard.</utt>
      <utt t="norm">Co wcale nie oznacza, że unikalibyśmy tych odpowiedzi.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Panie ministrze, moim zdaniem pan już udzielił odpowiedzi. Pan powiedział, że był pan do dyspozycji wszystkich dziennikarzy…</utt>
      <utt t="interrupt" by="Głos z sali">Pan powiedział, że nie ma wiedzy.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Dokładnie. Wszystkich dziennikarzy, którzy ewentualnie…</utt>
    </speech>
    <speech speaker="Wicemarszałek Piotr Zgorzelski">
      <utt t="norm">…także dziennikarzy Telewizji Republika. Natomiast pan minister powiedział, że nie wie, kto zabronił…</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Nie wiem, kto podejmował decyzje.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">…i udzieli tej informacji na piśmie. I to jest najlepsza odpowiedź. Dziękuję bardzo.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Dziękuję.</utt>
      <utt t="interrupt" by="Poseł Joanna Borowiak">Dziękuję, panie marszałku.</utt>
      <utt t="reaction">Wypowiedź poza mikrofonem</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan minister tak dokładnie powiedział, panie pośle.</utt>
      <utt t="interrupt" by="Głos z sali">Przerwał pan panu ministrowi.</utt>
      <utt t="norm">Nie, panie pośle, to państwo przerywaliście panu ministrowi. Ja tylko zakończyłem tę wypowiedź, ponieważ odpowiedź już została udzielona.</utt>
      <utt t="interrupt" by="Poseł Radosław Fogiel">Cierpienia pan zakończył, panie marszałku.</utt>
      <utt t="norm">Pytanie to kończy rozpatrywanie tego punktu porządku dziennego. Przystępujemy do rozpatrzenia punktu 12. porządku dziennego: Informacja bieżąca. Przypominam, że na obecnym posiedzeniu Sejmu zostanie rozpatrzona informacja w sprawie zaniechań administracji rządowej w zakresie budowy i modernizacji infrastruktury przeciwpowodziowej w Polsce oraz działań i zaniechań administracji rządowej oraz podległych jej służb przed powodzią i podczas powodzi w południowo-zachodniej Polsce we wrześniu 2024 r., o której przedstawienie wnosi Klub Poselski Konfederacja.</utt>
      <utt t="interrupt" by="Poseł Joanna Borowiak">Pan minister przeszkadza, panie marszałku.</utt>
      <utt t="norm">Ale komu przeszkadza?</utt>
      <utt t="interrupt" by="Poseł Joanna Borowiak">Pan minister prowadzi teraz dyskusję z panią marszałek, przeszkadza nam.</utt>
      <utt t="norm">Myślę, że pani poseł w swojej części punktu także czasami zdarzało się przeszkadzać.</utt>
      <utt t="interrupt" by="Głos z sali">Ale miała zwracaną uwagę, proszę mu zwrócić uwage.</utt>
      <utt t="norm">Panu ministrowi też zwróciłem uwagę.</utt>
      <utt t="interrupt" by="Poseł Joanna Borowiak">Przyjmuję uwagę z pokorą.</utt>
      <utt t="norm">Przypominam także, że przedstawienie uzasadnienia wniosku przez posła przedstawiciela wnioskodawców nie może trwać dłużej niż 5 minut, a udzielenie odpowiedzi przez przedstawiciela Rady Ministrów – dłużej niż 10 minut. Wystąpienia posłów w dyskusji nie mogą trwać dłużej niż 2 minuty. Na zakończenie dyskusji głos zabierają kolejno przedstawiciel wnioskodawców oraz przedstawiciel Rady Ministrów. Wystąpienie przedstawiciela wnioskodawców nie może trwać dłużej niż 5 minut, a wystąpienie przedstawiciela Rady Ministrów – dłużej niż 10 minut. Marszałek Sejmu może wyrazić zgodę na wydłużenie wystąpienia przedstawiciela Rady Ministrów. Czas przeznaczony na rozpatrzenie punktu: Informacja bieżąca nie może być dłuższy niż 90 minut. Proszę o zabranie głosu przedstawiciela wnioskodawców posła Sławomira Mentzena. Panie pośle, jeszcze momencik, załatwimy miłe sprawy. Mianowicie powitamy klub seniora z Ostrołęki, naszych seniorów kochanych, którzy przybyli na zaproszenie posła Marcina Grabowskiego. Witamy seniorów.</utt>
      <utt t="reaction">Oklaski</utt>
      <utt t="norm">Witamy także uczniów Szkoły Podstawowej im. ppor. dh. Jadwigi Dziekońskiej ps. „Jadzia” w Konarzycach, województwo podlaskie, którzy są tutaj na zaproszenie posłanki Alicji Łepkowskiej-Gołaś. Witamy bardzo serdecznie.</utt>
      <utt t="reaction">Oklaski</utt>
      <utt t="norm">Dziękuję za zrozumienie, panie pośle. Proszę rozpocząć swoją wypowiedź.</utt>
    </speech>
    <speech speaker="Poseł Sławomir Mentzen">
      <utt t="norm">Szanowny Panie Marszałku! Wysoka Izbo! Drodzy Uczniowie! Powódź, która nawiedziła we wrześniu 2024 r. południowo-zachodnią Polskę, to oczywiście wielka tragedia. Przyniosła śmierć, zniszczenie, mnóstwo ludzi straciło dorobek całego życia, szkody są liczone naprawdę w wielu miliardach. Wczoraj zamiast konkretnych informacji na temat przygotowań do tej powodzi usłyszeliśmy od premiera Donalda Tuska popis retoryki na – przyznaję – bardzo wysokim poziomie, ale cały czas nie zbliżyliśmy się do poznania prawdy na temat tego, w jaki sposób państwo polskie przygotowało się do tej powodzi i w jaki sposób następnie zarządzało kryzysem. Polacy tymczasem dalej mają wątpliwości w tych tematach, dlatego proszę o udzielenie w ramach tej informacji bieżącej tym razem bardzo konkretnych odpowiedzi. Pierwszy temat budzący wątpliwości to zaniechania przy budowie zbiorników retencyjnych i wałów przeciwpowodziowych. Kiedy poprzednie rządy próbowały budować tego rodzaju zbiorniki, to pojawiały się protesty wspierane przez organizacje ekologiczne, a także przez posłów, polityków zarówno Prawa i Sprawiedliwości, jak i Platformy Obywatelskiej. Wiceminister klimatu i ochrony środowiska pani Urszula Zielińska mówiła kiedyś, że w dobie zmian klimatu i postępującego problemu suszy inwestowanie w zbiorniki zaporowe niszczące przyrodę jest najgorszym możliwym rozwiązaniem. W związku z tym pojawiają się pytania: Czy rząd, a w szczególności resort klimatu podziela to zdanie pani minister Zielińskiej? Kiedy doczekamy się wreszcie dymisji pani Zielińskiej? Czy rząd ma jakikolwiek pomysł na to, żeby w przyszłości pokonać opór różnego rodzaju organizacji ekologicznych, które cenią komfort ryb bardziej niż majątek oraz życie ludzi? I czy wreszcie uda nam się przełamać opór i budować niezbędną infrastrukturę przeciwpowodziową? Jeżeli infrastruktura jest już budowana, to niestety zajmuje to niewiarygodną ilość czasu. Zbiornik Racibórz Dolny, który ratował w trakcie tej powodzi Wrocław oraz Opole, był budowany 21 lat. Decyzja zapadła w 1999 r., jeszcze za premiera Buzka, a zbiornik został ukończony w 2020 r. 21 lat. 14 lat na sam etap przygotowawczy. I pojawiają się znowu pytania: Czy na przyszłe zbiorniki też będziemy czekać 21 lat? Czy rząd ma jakikolwiek pomysł na przyspieszenie procedur przy budowie zbiorników? Pojawiają się też wątpliwości dotyczące zarządzania samym kryzysem powodziowym, przekazywania informacji. Komisja Europejska już 10 września ostrzegała o ryzyku powodzi. Czeski Instytut Hydrologiczno-Meteorologiczny podkreślał, że Głuchołazy oraz okoliczne miejscowości muszą być przygotowane na przyjęcie większej fali powodziowej niż ta z 1997 r. Ostrzegało też IMGW, serwisy meteorologiczne, nawet serwis twojapogoda.pl ostrzegał o ryzyku powtórki powodzi z 1997 r. Jedyną osobą, która uspokajała sytuację, był premier Donald Tusk, który mówił 13 września, że prognozy nie są przesadnie alarmujące. W związku z tym mamy pytanie: Dlaczego Donald Tusk mówił takie rzeczy? Czy był odcięty od informacji, czy ktoś mu podawał fałszywe informacje, czy może samodzielnie, nieudolnie interpretował spływające do niego informacje? Fatalna komunikacja i fatalne prognozowanie w szczególności było widoczne w Stroniu Śląskim. W sobotę 14 września o godz. 22.52 kierownik nadzoru wodnego w Kłodzku poinformował burmistrza Stronia Śląskiego o koniecznej ewakuacji. W niedzielę 15 września o godz. 7 rano operator zapory Stronie Śląskie przekazał informację o koniecznej ewakuacji. W niedzielę 15 września godzinę później, o godz. 8 premier Donald Tusk mówił, że pojawiające się informacje o konieczności ewakuacji są fałszywe: Tama wytrzyma, nie mamy żadnych niepokojących informacji od osób, które za to odpowiadają. Nie powinno dojść do zasadniczego dramatu. O godz. 10.35, 2,5 godziny po wypowiedzi Donalda Tuska, ciągły napór wody na konstrukcję zbiornika sprawił, że doszło do rozmycia zapory ziemnej i woda przelała się przez obiekt. Zginęły osoby, zalano całe miasta i miasteczka na 2,5 godziny po tym, jak premier Donald Tusk mówił, że nie ma ryzyka, tama wytrzyma, informacje o ewakuacji są fałszywe. I znowu rodzi to zasadne pytania: Dlaczego premier Donald Tusk mówił takie rzeczy? Kto mu przekazywał informacje? Czy ktoś mu przekazywał fałszywe informacje, czy samodzielnie je interpretował? Kolejne zagadnienie to opróżnianie zbiorników wodnych. Premier Donald Tusk mówił wczoraj, że to jest zadanie dla ekspertów, że posłowie się na tym nie znają. Miał rację, ale to Wody Polskie poinformowały, że w czwartek 12 września i w piątek 13 września zbiorniki w kaskadzie Nysy Kłodzkiej miały prawie 180 mln m3 zabezpieczonej rezerwy powodziowej.</utt>
      <utt t="reaction">Dzwonek</utt>
      <utt t="norm">Ze względu na przeciwdziałanie zakwitowi złotej algi dotychczas zbiorniki zrzucały wodę w określonym przepływie zgodnie z zaleceniami Międzyresortowego Zespołu ds. Odry. Kto konstruował te zalecenia dla Wód Polskich? Dlaczego uznano, że zalecenia dotyczące złotej algi są istotniejsze niż ostrzeżenia przed powodzią? Polacy oczekują na te i na inne pytania, które zaraz padną, konkretnych, rzeczowych informacji i mam nadzieję, że niedługo je usłyszymy. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Proszę o udzielenie odpowiedzi podsekretarza stanu w Ministerstwie Infrastruktury pana Przemysława Koperskiego.</utt>
    </speech>
    <speech speaker="Podsekretarz Stanu w Ministerstwie Infrastruktury Przemysław Koperski">
      <utt t="norm">Panie Marszałku! Wysoka Izbo! Bardzo wiele ważnych, istotnych elementów zostało poruszonych w tym pytaniu. Trzeba zawsze patrzeć na to w kontekście nie roku, nie 2 lat, a dziesiątków lat. Szanowni Państwo! Były takie rzeczy, które należy ocenić pozytywnie, i były takie rzeczy, które należy ocenić negatywnie. To, co na pewno, szanowni państwo, zasługuje na uznanie, i to zresztą też znalazło się w wystąpieniu wnioskodawcy, to polder Racibórz Dolny, który został oddany w 2022 r.</utt>
      <utt t="interrupt" by="Głos z sali">Dwudziesty.</utt>
      <utt t="norm">Trzeba przy tej okazji pamiętać o tym, że jest to polder komplementarny z polderem Buków, który został oddany w 2002 r. Warto również pamiętać o tym, co się wydarzyło w 1998 r., kiedy było ogromne zagrożenie powodziowe na rzece Wiśle i wtedy świeżo oddany zbiornik w Czorsztynie uratował te miasta, które leżały wzdłuż Wisły. To są te elementy, o których warto mówić. Trudno przypisać tym inwestycjom, słusznie na to zwrócił uwagę wnioskodawca, jakieś barwy polityczne, ponieważ czas realizacji tych inwestycji nie był rozłożony na miesiące czy lata, ale na naście czy kilkadziesiąt lat. To jest nasz wspólny sukces, że te inwestycje udało się zrealizować, ale oczywiście są również te błędne decyzje. Łatwo dzisiaj oczywiście uderzać w poprzedników i mówić, jakie były zaniedbania, może z wyjątkiem tych najbardziej spektakularnych, chociaż wydaje się, że co najmniej dwa należałoby w tym miejscu wymienić. Przede wszystkim zalane Czechowice-Dziedzice i Iłownica. Szanowni państwo, w 2015 r. był projekt podwyższenia wałów Iłownicy, który mógł uchronić, gdyby ta inwestycja została zrealizowana, mieszkańców gminy Czechowice-Dziedzice. Tak się jednak nie stało. Przez tyle lat żadne działania nie zostały w tym obszarze zrealizowane. Kolejna sprawa to jest głośna sprawa, bo przecież media o tym cały czas wspominają – o planach dotyczących ochrony Kotliny Kłodzkiej i rezygnacji z czterech zbiorników, których realizacja mogłaby ochronić mieszkańców tamtych terenów. Szanowni Państwo! Dzisiaj jest taki moment, że warto skupić się jednak na tym, jakie zostały dokonane szkody i co trzeba naprawić, bo ja w ten sposób rozumiem to pytanie. Inwestycje wymagające odtworzenia w związku z przejściem fali powodziowej we wrześniu 2024 r. to: zbiorniki przeciwpowodziowe Nysy Kłodzkiej – wartość szacunkowa 180 mln zł, zbiornik na rzece Bystrzyca Dusznicka – wartość szacunkowa inwestycji 160 mln zł, zbiornik na rzece Biała Lądecka – wartość szacunkowa 110 mln zł, zbiornik Stronie Śląskie – wartość szacunkowa 400 mln zł, odtworzenie koryta wraz z umocnieniami brzegowymi Białej Lądeckiej – wartość szacunkowa 500 mln zł, odtworzenie koryta z umocnieniem brzegowym rzeki Białej Głuchołaskiej – wartość szacunkowa 200 mln zł, odtworzenie koryta wraz z umocnieniem brzegów rzeki Nysa Kłodzka – wartość szacunkowa 350 mln zł, odtworzenie koryta wraz z umocowaniem brzegowym rzeki Nysa Szalona – wartość szacunkowa 50 mln zł, odtworzenie koryta wraz z umocnieniami brzegowymi rzeki Bóbr – wartość szacunkowa 50 mln zł, usunięcie przebić hydraulicznych m.in. w zbiornikach Buków, Mysłakowice, Racibórz Dolny – wartość szacunkowa 20 mln zł, zbiornik Topola – 200 mln zł, mechanika i automatyka na zbiornikach Krosnowice, Międzygórze, Mysłakowice, Cieplice, Świerzawa – 100 mln zł, odbudowa doszczelnienia wałów – wartość szacunkowa 700 mln zł. Szanowni Państwo! Wstępne szacunki mówią o kwocie związanej z odtworzeniem w związku z przejściem fali powodziowej we wrześniu 2024 r. na poziomie 3,2 mld zł. Wartość inwestycji zaplanowanych na terenie województw objętych powodzią to 9 mln zł i dotyczą m.in. tej inwestycji, o której tutaj mówiłem. Tutaj jest zbiornik w Kamieńcu Ząbkowickim, są Racławice Śląskie, Rzymówka, Gostynka, Nysa Kłodzka, Odra, Barycza, Kotlina Kłodzka…</utt>
      <utt t="interrupt" by="Poseł Joanna Borowiak">Barycz.</utt>
      <utt t="norm">Doliny Baryczy.</utt>
      <utt t="interrupt" by="Poseł Roman Fritz">Barycz. Ta rzeka nazywa się Barycz.</utt>
      <utt t="norm">…miasta Brzeg, wału przeciwpowodziowego Odry w gminie Oława i doliny Bobru. Przepraszam najmocniej, zostawiłem okulary, nie mam ich ze sobą, więc staram się odczytać najlepiej, jak potrafię.</utt>
      <utt t="interrupt" by="Poseł Joanna Borowiak">Ostatnio pan też błąd wysłał…</utt>
      <utt t="norm">Szanowni państwo, wartość tych inwestycji jest oczywiście ogromna. Chcę z tego miejsca również odnieść się do tego, co padało też we wcześniejszych wystąpieniach, bo warto o tym wspomnieć. Były tutaj zarzuty, że nie ma informacji, gdzie można sprawdzić dane dotyczące tego, z jakiej pomocy poszkodowani mogą skorzystać. Wczoraj premier Krzysztof Gawkowski mówił o tym wyraźnie z mównicy sejmowej, że jest uruchomiona strona powodz2024.gov.pl i tam wszystkie informacje można otrzymać. Również nieprawdziwa jest teza, że nie ma informacji o pomocy dotyczącej środków bezzwrotnych na wsparcie doraźne. Mówiła o tym pani ministra Agnieszka Dziemianowicz-Bąk. Mówiła o tym, że doraźna pomoc finansowa to 2 tys. zł, 8 tys. – zasiłek pomocy społecznej. Pomoc trafiła już do ponad 30 tys. osób, a łączna kwota wypłaconych środków to 233 mln. W związku z tym tezy, że te działania nie były podejmowane, nie są prawdziwe. W związku z tym, szanowni państwo, że pytania dotyczyły też konkretnych spraw, konkretnych inwestycji, odniesiemy się do nich w pozostałej części w formie pisemnej. Dziękuję uprzejmie.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Proszę o udzielenie odpowiedzi podsekretarza stanu w Ministerstwie Spraw Wewnętrznych i Administracji pana gen. Wiesława Leśniakiewicza.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Panie Marszałku! Wysoka Izbo! Odpowiadając na pytanie dotyczące zaniechania rządu związanego z właściwą reakcją na sytuację, która miała miejsce na terenie województw opolskiego, dolnośląskiego i śląskiego, chciałbym powiedzieć, że tych zaniechań nie było. Jeszcze raz powtórzę sekwencję zdarzeń, z którymi mieliśmy do czynienia. 11 września o godz. 13.07 otrzymujemy pierwszą informację, znaczącą informację dotyczącą ostrzeżenia meteorologicznego na okres od 12 do 16 września br. dla województw dolnośląskiego, opolskiego i łódzkiego. Ze względu na sumę opadów przewidywanych w piątek, sobotę – to były ostrzeżenia na poziomie trzeciego stopnia – w dniu 11 września o godz. 17, a więc 4 godziny po wydaniu pierwszych ostrzeżeń, odbyło się w RCB pierwsze spotkanie zespołu kryzysowego, które prowadziłem na polecenie ministra Siemoniaka, z udziałem przedstawicieli Instytutu Meteorologii i Gospodarki Wodnej, państwowego gospodarstwa Wody Polskie, komendanta głównego Państwowej Straży Pożarnej, wojewodów dolnośląskiego, opolskiego i łódzkiego. W trakcie spotkania przedstawiciel Instytutu Meteorologii i Gospodarki Wodnej omówił aktualną sytuację pogodową, obrazując zagrożenia meteorologiczne, oraz przedstawił prognozowany rozwój sytuacji pogodowej w kolejnych dniach. W związku ze zbliżającym się do Polski niżem genueńskim poinformowano, że mogą nastąpić intensywne opady deszczu od czwartku do niedzieli, tj. od dwunastego do piętnastego. Przedstawiono sytuację meteorologiczną oraz informację o przygotowaniu zbiorników retencyjnych na południu Polski. Polecono zadysponowanie dodatkowych sił na teren potencjalnie zagrożony oraz przygotowanie osłony hydrologicznej. Nie otrzymaliśmy jeszcze wtedy informacji, jaki to będzie miało wpływ na rzeki polskie. Natomiast 12 września odbyło się kolejne spotkanie, prowadzone już przez pana ministra Siemoniaka. Odbyło się ono w Rządowym Centrum Bezpieczeństwa w ramach zespołu kryzysowego, który prowadził również pan minister Siemoniak z moim udziałem, jak również z udziałem przedstawicieli służb, o których wspomniałem poprzednio. W wideokonferencji wzięli udział również wszyscy wojewodowie z terenu naszego kraju z uwagi na to, że wiedzieliśmy, że być może trzeba będzie ewentualnie realizować współdziałanie między poszczególnymi podmiotami, między poszczególnymi województwami związane z udzielaniem pomocy. Na tej podstawie komendant główny podejmował określone działania, które mamy bardzo dokładnie rozpisane, godzinowo, o której godzinie, gdzie i w jakim zakresie dysponował siły ratownicze, jakie podejmowano decyzje na poziomie odwodu centralnego, jak również na poziomie odwodu komendanta wojewódzkiego</utt>
      <utt t="reaction">Dzwonek</utt>
      <utt t="norm">czy też odwodów komendantów powiatowych. To są normalne reguły działania, że pierwsze rozpoznania, informacje idą z góry, kiedy mówimy o zagrożeniu, natomiast sposób przygotowania sił i środków odbywa się na zasadach związanych z oceną sytuacji i możliwości wystąpienia określonych zagrożeń. Ja osobiście z ministrem Siemoniakiem, z premierem Tuskiem nie siedzieliśmy w Warszawie, tylko wyruszyliśmy w teren. Odbyłem osobiście ponad 50 spotkań ze sztabami powiatowymi, z komendantami powiatowymi, ze sztabami komendantów powiatowych. Byliśmy na miejscu akcji, byliśmy w samochodach dowodzenia i łączności, które były zadysponowane na teren tej akcji. Prowadziliśmy dialog, informując o zdarzeniach, jak również analizując sytuację, z którą mamy do czynienia. Stąd też nie mogę się zgodzić z taką sekwencją, że były zaniechania po stronie rządu z punktu widzenia prowadzonych działań. Działania są prowadzone do dnia dzisiejszego w sposób zorganizowany i pełny we współpracy ze wszystkimi podmiotami kluczowymi, jeżeli chodzi o rozstrzygnięcie, ze znaczącym udziałem Sił Zbrojnych. Nigdy tak nie było, że Siły Zbrojne dyslokowały swoje zasoby pomocowe wcześniej, niż było ewentualnie zapotrzebowanie wojewodów. Po raz pierwszy zastosowaliśmy taką metodę związaną z przygotowaniem zasobów. I proszę mi wierzyć, zresztą była również o tym mowa, że wody górskie… Ja urodziłem się w górach, pracowałem przez 15 lat w Nowym Targu, przeżyłem powodzie górskie i wiem, jak one wyglądają, jaka jest ich dynamika. Stąd też, biorąc pod uwagę cały ten proces przygotowania i skierowania zasobów, jak również wiedzę o tym, jakimi zasobami, czym dysponują lokalne służby ratownicze, podejmowano adekwatne działania. Chciałem również odnieść się do całego procesu alarmowania mieszkańców, bowiem takie dane również mamy. Chciałem poinformować, że dzięki informacji, jaką otrzymaliśmy z Państwowego Gospodarstwa Wodnego Wody Polskie, jak również dzięki informacji, która była na bieżąco przekazywana, wiemy o tym, że rozmycie zbiornika miało miejsce 15 września o godz. 11.45. Dane te są wiarygodne i prawdziwe. Natomiast kiedy podejmowano działania związane z ogłoszeniem ewakuacji bezwzględnej? W Rudzie Śląskiej już od godzin porannych 14 września władze lokalne informowały o konieczności ewakuacji ludzi, którzy znajdują się w pobliżu rzeki. Lądek-Zdrój rozpoczynał ewakuację, była informacja dla mieszkańców 14 września o godz. 11. Kłodzko również podejmowało stosowne decyzje o ewakuacji 14 września o godz. 16. Tak jak powiedziałem poprzednio, rozmycie zbiornika miało miejsce 15 września i jeszcze w tym momencie, kiedy podejmowano decyzję o ewakuacji, nie było pewności, czy ten zbiornik wytrzyma. Pamiętamy również zbiornik w Jarnołtówku, bowiem on też ewentualnie stanowi poważne zagrożenie. Na tym zbiorniku byliśmy i widzieliśmy, jak on wygląda. Wtedy, kiedy nastąpiło rozmycie tego zbiornika, na terenie Stronia Śląskiego był już oddział Wojska Polskiego, który przebywał tam do momentu, kiedy można było dotrzeć do tych mieszkańców. Te miejscowości były odcięte z uwagi na to, że kompletnie nie było możliwości dotarcia tam jakimikolwiek środkami komunikacji drogowej, bowiem drogi były rozmyte i woda jeszcze nie ustępowała. Wtedy właśnie zaczęto używać m.in. śmigłowców do ewakuacji, do pomocy. Podejmowano szereg czynności przygotowawczych w tym zakresie. Śmigłowce już były na miejscu zdarzenia. Stąd też cały proces organizacji działań ratowniczych realizowanych od pierwszego momentu, kiedy powzięliśmy informację o zagrożeniach, które mogą mieć miejsce na terenie południowej Polski. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo panu ministrowi. Szanowni Państwo! Na galerii znajdują się seniorzy z Ostrołęki. Witamy ich bardzo serdecznie. Przybyli na zaproszenie pana posła Marcina Grabowskiego. Witamy naszych seniorów. Informuję, że zgłosili się posłowie do dyskusji. Czy ktoś z pań i panów posłów pragnie jeszcze zapisać się do zabrania głosu? Jeżeli nie, to zamykam listę. Są 64 osoby, zatem ustalam czas na zadanie pytania – 1 minuta. Otwieram dyskusję. Jako pierwszy pan poseł Marek Gróbarczyk, Prawo i Sprawiedliwość.</utt>
      <utt t="interrupt" by="Poseł Krystyna Skowrońska">Trochę szybciej, bo…</utt>
    </speech>
    <speech speaker="Poseł Marek Gróbarczyk">
      <utt t="norm">Dziękuję bardzo. Panie Marszałku! Wysoka Izbo! Krótka historia. Wobec zaniedbań poprzednich rządów Donalda Tuska w ramach wprowadzenia dyrektywy wodnej, gdzie na Polskę próbowano nałożyć ogromne kary, wprowadziliśmy w 2017 r. Prawo wodne. W 2018 r. utworzyliśmy Wody Polskie jako instytucję zajmującą się kwestią gospodarki wodnej. Wykonaliśmy 180 działań inwestycyjnych w okresie 5 lat na kwotę 8,5 mld zł. W ramach tego były wały przeciwpowodziowe, budowa i remont zbiorników retencyjnych, budowa i modernizacja zabudowy regulacyjnej, stopni wodnych, zastawek i jazów, kanałów ulgi, innych urządzeń hydrotechnicznych oraz ostróg rzecznych. W rezultacie wybudowaliśmy w Kotlinie Kłodzkiej zbiorniki retencyjne Szalejów, Krosnowice, Boboszów</utt>
      <utt t="reaction">Dzwonek</utt>
      <utt t="norm">, Roztoki.</utt>
      <utt t="interrupt" by="Poseł Gabriela Lenartowicz">On to mówił.</utt>
      <utt t="norm">Na Śląsku wybudowaliśmy Racibórz Dolny, na Odrze wybudowaliśmy Malczyce. Szanowni państwo, tylko 3% wałów jest dzisiaj w złym stanie. Kto był dzisiaj twarzą wszystkiego, co budował? Państwo byliście, koalicja 13 grudnia na czele z panią minister Urszulą Zielińską, blokującą wszystkie inwestycje. Dlatego też uderzcie się w pierś.</utt>
      <utt t="reaction">Oklaski</utt>
      <utt t="interrupt" by="Poseł Joanna Borowiak">Mocno się uderzcie.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Stanisław Gorczyca, Koalicja Obywatelska. Proszę bardzo.</utt>
    </speech>
    <speech speaker="Poseł Stanisław Gorczyca">
      <utt t="norm">Dziękuję. Panie Marszałku! Wysoka Izbo! Należy wspomnieć, że w dniu wczorajszym rząd przedstawił działania, jakie zostały podjęte w związku z powodzią w południowo-zachodniej Polsce. Niewątpliwie najważniejsze w obecnej sytuacji są ochrona i ratowanie ludzi oraz ich dobytku, a także udzielenie ludziom dotkniętym skutkami tej klęski niezbędnej pomocy finansowej. Na ocenę działań rządu przyjdzie jeszcze czas.</utt>
      <utt t="interrupt" by="Poseł Joanna Borowiak">Właśnie teraz jest.</utt>
      <utt t="norm">Należy się zastanowić nad kontynuacją inwestycji i poprawą infrastruktury, które ograniczą skutki takich katastrof. W tym stanie rzeczy rodzi się pytanie, co przez ostatnie 2 lata… Co prawda pan minister Gróbarczyk o tym powiedział, ale tutaj nic nie zadziałało z tych inwestycji, które pan minister przedstawił. Co zrobił poprzedni rząd, a obecnie opozycja, aby zmniejszyć skutki takiej klęski?</utt>
      <utt t="reaction">Dzwonek</utt>
      <utt t="norm">Dane wskazują, że od 2015 r. znacznie zmalała liczba kilometrów budowanych wałów ochronnych, np. w 2014 r. zbudowano prawie 308 km bieżących wałów, a w 2020 r. – zaledwie 69 km. Były lata, w których wykonano 24 km, to jest 2017 r.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Wiesław Różyński…</utt>
    </speech>
    <speech speaker="Poseł Stanisław Gorczyca">
      <utt t="norm">Nasuwa się pytanie, co zrobił poprzedni rząd w zakresie przeciwdziałania skutkom powodzi, chodzi o to, co było wielokrotnie wspierane również przez Konfederację. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Wiesław Różyński, Polskie Stronnictwo Ludowe – Trzecia Droga. Bardzo proszę.</utt>
    </speech>
    <speech speaker="Poseł Wiesław Różyński">
      <utt t="norm">Szanowny Panie Marszałku! Wysoka Izbo! Panie Ministrze! Panowie Komendanci! Pasmo złych decyzji w ostatnich latach doprowadziło do dramatu ludzi, którzy zostali dotknięci powodzią. Pan Jarosław Kaczyński mówił, że rząd zawiódł podczas powodzi. Dobrze, że nie zawiódł pan prezydent Andrzej Duda, który w tym samym czasie organizował dożynki prezydenckie, zapewne po to, aby pocieszyć ludzi. Do tego jeszcze wiec antypolityczny PiS, który też miał skupić ludzi do pomocy. Ale do pytań. Czy prawdą jest, że minister gospodarki morskiej i żeglugi śródlądowej w rządzie Prawa i Sprawiedliwości uznał w 2019 r. że budowanie zbiorników retencyjnych jest psu na budę? Czy prawdą jest, że minister PiS Anna Zalewska, również w 2019 r., informowała opinię publiczną, że kolejnych zbiorników retencyjnych w Kotlinie Kłodzkiej nie będzie? Mogliśmy wybudować więcej, ale zabrakło woli</utt>
      <utt t="reaction">Dzwonek</utt>
      <utt t="norm">, chęci, zrozumienia, pieniędzy. Budowa zbiorników retencyjnych często wiąże się z koniecznością wysiedlania nawet całych miejscowości, niejednokrotnie zmienia się całą architekturę. W związku z powyższym w czasie, gdy nie ma zagrożenia powodziowego, nie jest to inwestycja popularna wśród polityków i nie była w czasie rządu Prawa i Sprawiedliwości. Panie marszałku, jeszcze jedno, chciałbym jako druh strażak zwrócić się do pana ministra o to, by pomóc właśnie druhom strażakom – stracili sprzęt, samochody – żeby ten sprzęt właśnie jako pierwszy został oddany strażakom. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Tadeusz Tomaszewski, Lewica.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! W czasie wczorajszej debaty pani marszałek Elżbieta Witek postawiła zarzut mówiący o tym, że rząd nie użył odpowiedniej liczby np. jednostek ochotniczych staży pożarnych z krajowego systemu ratowniczo-gaśniczego oraz sprzętu, którym dysponują. Ten system został zbudowany w 1995 r. Należy do niego 5085 jednostek i bardzo dobrze służy bezpieczeństwu, co pokazują również działania ochotników w zwalczaniu powodzi. Chciałem zapytać pana ministra Leśniakiewicza, czy te zarzuty są zasadne. Ile zadysponowano jednostek z krajowego systemu spoza terenu objętego powodzią? Po drugie, czy pana zdaniem należy wzmacniać</utt>
      <utt t="reaction">Dzwonek</utt>
      <utt t="norm">jednostki włączone do krajowego systemu ratowniczo-gaśniczego, m.in. poprzez zwiększony udział w finansowaniu bieżącym tych jednostek? Bo w ostatnich latach zdegradowano finansowanie bieżące jednostek włączonych do krajowego systemu ratowniczo-gaśniczego.</utt>
      <utt t="interrupt" by="Głos z sali">Co za bzdura.</utt>
      <utt t="norm">Jak ten system będzie rozwijany, biorąc pod uwagę również nową ustawę o ochronie ludności i obronie cywilnej, o której będziemy rozmawiać w piątek? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Krzysztof Mulawa, Konfederacja.</utt>
    </speech>
    <speech speaker="Poseł Krzysztof Mulawa">
      <utt t="norm">Panie Marszałku! Wysoka Izbo! Panowie Ministrowie! Nie chciałbym, żeby ta debata była przesadnie przegadana, zagadana, więc do rzeczy, do faktów. Chciałbym poprosić o zdefiniowanie odpowiedzialnego podejścia rządzących. Mamy dwa kraje, dwóch sąsiadów, właściwie tę samą sytuację powodziową. Poproszę o odpowiedź, które podejście charakteryzuje odpowiedzialność, zaradność i przezorność. Czy to, w którym premier jednego z krajów mówi: prognozy nie są przesadnie alarmujące, czy jednak to, w którym minister, premier sąsiedniego kraju mówi, że czeka nas powtórka z lat 1997 –2002, zleca przygotowanie każdemu obywatelowi danego obszaru torby ewakuacyjnej, przeniesienie kosztowności na wyższe piętra swojego domu i okrążenie piaskiem swojego domostwa? Bardzo proste pytanie: które podejście jest właściwe?</utt>
      <utt t="interrupt" by="Poseł Joanna Borowiak">To drugie.</utt>
      <utt t="interrupt" by="Poseł Krystyna Skowrońska">Zabawowy chłopak, zabawowy chłopak.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Kacper Płażyński, Prawo i Sprawiedliwość.</utt>
      <utt t="interrupt" by="Poseł Artur Jarosław Łącki">Szybciej, kurde, czasu nie ma!</utt>
      <utt t="reaction">Poruszenie na sali</utt>
      <utt t="norm">Panie pośle…</utt>
      <utt t="interrupt" by="Głosy z sali">Co to jest?</utt>
      <utt t="norm">Panie pośle, bardzo proszę się w ten sposób nie zwracać do drugiego posła.</utt>
      <utt t="interrupt" by="Głos z sali">Co to za zachowanie?</utt>
      <utt t="interrupt" by="Głos z sali">Stosowanie środków regulaminowych.</utt>
      <utt t="norm">Można, oczywiście, ale naprawdę sposób, w jaki pan się zwrócił do pana posła, jest po prostu… Nie, można inaczej. Proszę bardzo.</utt>
    </speech>
    <speech speaker="Poseł Kacper Płażyński">
      <utt t="norm">Przepraszam, temat jest bardzo poważny, muszę, panie marszałku, opanować teraz wesołość, bo pan poseł po prostu zachowuje się, delikatnie mówiąc, nieelegancko.</utt>
      <utt t="interrupt" by="Poseł Krystyna Skowrońska">To proszę powiedzieć, przygotowuje się następny.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Tak, proszę bardzo, panie pośle.</utt>
    </speech>
    <speech speaker="Poseł Kacper Płażyński">
      <utt t="norm">Panie Marszałku! Wysoka Izbo! Ja wracam do tematu Kłodzka, Nysy i Stronia Śląskiego i tej nieszczęsnej tamy. Te informacje, które przekazuje tam pan minister, dla mnie nie są przekonujące, bo wystarczy popatrzeć na harmonogram. Po północy Wody Polskie informują, że potrzebna jest ewakuacja. Potem o godz. 7 znowu operatorzy tej tamy z Wód Polskich mówią, że potrzebna jest ewakuacja. O godz. 10 przyjeżdża premier Donald Tusk i mówi, że nie mamy żadnych niepokojących informacji od osób, które za to odpowiadają, nie powinno dojść do zasadniczego dramatu. Drodzy państwo, ja tutaj czegoś po prostu nie rozumiem. Ale być może premier chowa się i szuka kozła ofiarnego. Bo zaczęła się pojawiać informacja – może państwo jesteście w stanie to skomentować – że już w tej sprawie zostało złożone zawiadomienie do prokuratury i że to właśnie z pani prezes Wód Polskich, zresztą tutaj obecnej, chce się zrobić tego kozła ofiarnego.</utt>
      <utt t="reaction">Dzwonek</utt>
      <utt t="norm">Więc bardzo proszę o informację, czy rzeczywiście takie zawiadomienie trafiło do prokuratury. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Zofia Czernow, Koalicja Obywatelska.</utt>
      <utt t="interrupt" by="Poseł Krystyna Skowrońska">Proszę, jak szybko można dojść do mównicy.</utt>
      <utt t="interrupt" by="Głos z sali">A to zawody nam pani poseł będzie urządzać?</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Wody Polskie w ostatnich latach nie zrobiły nic lub prawie nic, aby zabezpieczyć przed powodzią Dolny Śląsk, zwłaszcza tereny, które wcześniej były zalewane i gdzie jest – było to wiadomo – pilna potrzeba inwestowania. Konkretny przykład. Powiat karkonoski wielokrotnie występował o budowę suchego zbiornika, o budowę wałów przeciwpowodziowych. Wody Polskie nie reagowały. Dzisiaj są szkody na 500 mln zł. Za 500 mln zł, jak słyszeliśmy przed chwilą, można było zabezpieczyć kilka powiatów. A teraz? Straty i teren nadal niezabezpieczony. PiS tym się nie przejmował – podczas prac nad budżetem zawsze o tym mówiliśmy – i nie dbał o to, a dziś jest szukanie winnych. Ja wczoraj słuchałam waszych wypowiedzi. W żadnym momencie</utt>
      <utt t="reaction">Dzwonek</utt>
      <utt t="norm">nie padło to, że Wody Polskie nic nie zrobiły i straciły 8 lat. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Witold Tumanowicz, Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Widać można przygotować się do wejścia na mównicę szybko.</utt>
      <utt t="interrupt" by="Poseł Krystyna Skowrońska">Brawo!</utt>
      <utt t="norm">Szczególnie jeśli chodzi o rząd, to w tym zakresie działania, wbrew propagandzie, były spóźnione, gwałtowne i nieskoordynowane. Burmistrz Nysy Kordian Kolbiarz zwraca uwagę na to, że działania były nieskoordynowane, gwałtowne, że spuszczono wodę o prędkości 1000 m3/s i tylko zmniejszenie ich do 800 m3/s doprowadziło do tego, że zniszczeń nie było aż tak dużo. Natomiast gdyby koordynacja między Wodami Polskimi a lokalnymi samorządami była jednak większa, to zniszczeń mogłoby być mniej. Mam więc pytanie, jakie będą planowane zmiany w procedurach zarządzania kryzysowego, by koordynacja między władzami lokalnymi a instytucjami odpowiedzialnymi za infrastrukturę wodną działała sprawnie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pan poseł Władysław Dajczak, Prawo i Sprawiedliwość.</utt>
    </speech>
    <speech speaker="Poseł Władysław Dajczak">
      <utt t="norm">Szanowny Panie Marszałku! Wysoka Izbo! Rząd 13 grudnia, żeby przykryć swoją nieudolność w tej dramatycznej sytuacji, którą obserwowaliśmy przez ostatnie dni, próbuje ciągle powtarzać kłamstwa o zaniedbaniach rządu Prawa i Sprawiedliwości. Ja przez 8 lat byłem wojewodą lubuskim i w ciągu ostatnich lat powstało prawie 20 km nowych wałów i 470 mln zł zostało wydanych w Nowej Soli, Krośnie Odrzańskim i Słubicach. To spowodowało, że dzisiaj te miejscowości, te miasta obroniły się przed tą tragedią. Mam też pytanie. Próbowaliśmy od 2019 r. pogłębiać koryto rzeki Odry, aby uodpornić ją na powódź. Wstrzymujecie tę inwestycję wspólnie z niemieckimi pseudoekologami i rządem Brandenburgii. Dlaczego to robicie?</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Gabriela Lenartowicz, Koalicja Obywatelska.</utt>
    </speech>
    <speech speaker="Poseł Gabriela Lenartowicz">
      <utt t="norm">Dzień dobry. Panie Marszałku! Wysoka Izbo! Chciałam pewne rzeczy sprostować. Jestem mieszkanką nadgranicznego miasteczka Krzanowice, które jest regularnie zalewane z wielu stron, z małego dopływu Odry. 10 września, tak jak wszyscy, byliśmy informowani, dostaliśmy alerty RCB, były powszechne informacje o tym, że będą gwałtowne opady i że grozi nam zalanie. Zadzwoniłam stąd, z Sejmu, bo wtedy mieliśmy obrady, do mojego miasteczka i czego się dowiedziałam od burmistrza? Że wszystko jest przygotowane, służby są w gotowości, worki z piaskiem są przyszykowane i tak to wyglądało. Przyjechałam do domu, później się okazało, że wylał zbiornik, dodatkowy zbiornik, polder na Białej Wodzie, który</utt>
      <utt t="reaction">Dzwonek</utt>
      <utt t="norm">nie wytrzymał</utt>
      <utt t="reaction">Oklaski</utt>
      <utt t="norm">tak zmasowanego nawału deszczu, który był nieprzewidywalny i przeskalowany. Mam pytanie do Wód Polskich, czy przymierzając się do rewizji planów inwestycyjnych, jeśli chodzi o ochronę przeciwpowodziową, będą bardziej stawiały na zbiorniki suche, które mają większą pojemność powodziową i nie powoduje potrzeby spuszczania wody wcześniej, żeby przejąć falę powodziową, czy na piętrzenie wody, tak jak w ustawie, gdzie większość inwestycji dotyczy Wisły, a nie Odry.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Rafał Weber, Prawo i Sprawiedliwość.</utt>
    </speech>
    <speech speaker="Poseł Rafał Weber">
      <utt t="norm">Szanowni Państwo! Skoro służby wiedziały, to dlaczego Donald Tusk 13 września mówił, że wszystko jest okej i że prognozy nie są przesadnie alarmujące?</utt>
      <utt t="interrupt" by="Głos z sali">Wszystko jest okej? Przestańcie bzdury opowiadać.</utt>
      <utt t="norm">To jest ta jego wina, której się nie wyzbędzie. Natomiast jako mieszkaniec Podkarpacia, jako polityk z Podkarpacia, też współodpowiedzialny za inwestycje, chcę mocno podkreślić skalę inwestycji przeciwpowodziowych, które zostały w ostatnich latach zrealizowane na północny mojego województwa i które w sposób bezapelacyjny przyczyniły się do zwiększenia bezpieczeństwa naszych mieszkańców, dzięki czemu nie mamy takich obrazów jak z 2010 r. Rozbudowa wałów na Wiśle, rozbudowa wałów na Sanie, rozbudowa wału na dopływach Wisły i Sanu, rzeka Łęk i rzeka Trześniówka, inwestycje o wartości kilkuset milionów złotych zapoczątkowane przez rząd Prawa i Sprawiedliwości decyzjami ministrów…</utt>
      <utt t="interrupt" by="Poseł Krystyna Skowrońska">Nieprawda!</utt>
      <utt t="norm">…Marka Gróbarczyka oraz Andrzeja Adamczyka pozwoliły na pełne zabezpieczenie tego terenu.</utt>
      <utt t="interrupt" by="Głos z sali">Ciekawe czemu zachodniego nie zabezpieczyli?</utt>
      <utt t="norm">Tarnobrzeg, Gorzyce, Radomyśl nad Sanem, Zaleszany, po drugiej stronie Wisły Sandomierz są dzięki</utt>
      <utt t="reaction">Dzwonek</utt>
      <utt t="norm">temu bezpieczne. Natomiast raport Najwyższej Izby Kontroli z 31 grudnia 2014 r. wskazywał, że na te inwestycje na wtedy nie są zabezpieczone środki. My te środki zabezpieczyliśmy i my te inwestycje zrealizowaliśmy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Iwona Małgorzata Krawczyk, Koalicja Obywatelska.</utt>
    </speech>
    <speech speaker="Poseł Iwona Małgorzata Krawczyk">
      <utt t="norm">Panie Marszałku! Wysoka Izbo! 40 lat. Tak, dokładnie minimum 40 lat czekają mieszkańcy Pogórza Kaczawskiego na zbiornik o nazwie Rzymówka. W końcu jest decyzja. Ludzie są poinformowani, wywłaszczeni, ale bez odszkodowań. Gmina Złotoryja od chwili przejęcia na własność Skarbu Państwa nieruchomości przeznaczonych na inwestycję ze zmniejszonymi dochodami z tytułu podatku rolnego. I teraz moje pytania. Jedno pytanie do pani z Wód Polskich, pozostałe do ministra: Czy są zabezpieczone środki na wykup terenów pod zbiornik? Czy zadanie zostało zakwalifikowane do realizacji w ramach funduszy europejskich na infrastrukturę, klimat i środowisko na lata 2021–2027? Jaka jest szacowana wartość inwestycji?</utt>
      <utt t="reaction">Dzwonek</utt>
      <utt t="norm">I ostatnie: Czy mieszkańcy Pogórza Kaczawskiego mogą czuć się usatysfakcjonowani pozytywną decyzją na lata przyszłe? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Wykorzystajmy czas, aż dojdzie do mównicy pan poseł Ciecióra, i powitajmy uczniów ze Szkoły Podstawowej nr 21 im. Królowej Jadwigi w Lublinie oraz uczniów z prywatnej szkoły im. Królowej Jadwigi także w Lublinie. Nie wiem, dwa razy napisane.</utt>
      <utt t="reaction">Oklaski</utt>
      <utt t="norm">Niemniej jednak witamy bardzo serdecznie. Uczniowie przybyli na zaproszenie pani poseł Magdaleny Filipek-Sobczak.</utt>
      <utt t="reaction">Oklaski</utt>
      <utt t="norm">Proszę bardzo.</utt>
    </speech>
    <speech speaker="Poseł Krzysztof Ciecióra">
      <utt t="norm">Panie Marszałku! Wysoka Izbo! Tak dużo mówicie o Raciborzu Dolnym, tak się chwalicie tym, że to wy zapoczątkowaliście niejako tę inwestycję, ale ja akurat pracowałem w Urzędzie Wojewódzkim w Opolu i co zastaliśmy w roku 2015? Bank Światowy, który dał pieniądze na tę inwestycję, alarmował, że jest ona źle prowadzona. 6 km wału tego zbiornika wykonano ze złego produktu, ze złego materiału. Gdyby do tego zbiornika weszła woda, to te 6 km by się rozsypało, rozleciałoby się w drobny mak. Wszystkie umowne terminy zostały przekroczone, nie było żadnego nadzoru inwestorskiego. Mało tego, wykonawca żądał podwójnie tej samej kwoty finansowej, żeby kontynuować całą tę inwestycję. Gdybyście kończyli tę inwestycję, gdybyście dalej mieli ją budować, to prawdopodobnie ona by do dzisiaj nie powstała. Wszystkie te uwagi potwierdził raport NIK.</utt>
      <utt t="interrupt" by="Poseł Gabriela Lenartowicz">Wręcz przeciwnie.</utt>
      <utt t="norm">Szanowni Państwo! Dopiero kiedy my weszliśmy do gry i zmieniliśmy to wszystko, udało nam się dokończyć tę inwestycję. Ja tylko</utt>
      <utt t="reaction">Dzwonek</utt>
      <utt t="norm">przypomnę i podsumuję, pani poseł na pewno o tym wie. Raport NIK pokazał, że od 2007 r. do 2015 r. wykonaliście 4% inwestycji – raport NIK. Od 2015 r. do 2020 r., czyli w ciągu 5 lat, 100% inwestycji. Jak to szło? Jak nie pomagacie, to nie przeszkadzajcie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Danuta Jazłowiecka, Koalicja Obywatelska.</utt>
    </speech>
    <speech speaker="Poseł Danuta Jazłowiecka">
      <utt t="norm">Dziękuję, panie marszałku. Panie Marszałku! Wysoka Izbo! Rozpocznę od podziękowań dla wszystkich Polaków i osób z innych krajów za nieocenioną pomoc powodzianom. Bardzo, bardzo państwu dziękuję.</utt>
      <utt t="reaction">Oklaski</utt>
      <utt t="norm">Panie Marszałku! Wysoka Izbo! Wśród instrumentów niesienia pomocy powodzianom przez obecny rząd jest m.in. pomoc kredytobiorcom. Wśród nich są najczęściej młode rodziny, a wśród tych młodych rodzin są i takie, które zaledwie kilka miesięcy mieszkały w swoim nowym domu, dzisiaj zalanym. Osoby, które utraciły czasowo lub na stałe możliwość korzystania z domów lub mieszkań, będą mogły skorzystać z bezzwrotnego wsparcia z Funduszu Wsparcia Kredytobiorców. Państwo pokryje raty kredytów mieszkaniowych za okres 12 miesięcy. To nie tylko konkretna, ale natychmiastowa pomoc, która ulży osobom dotkniętym stratami. Chciałabym zapytać, jakie procedury będą obowiązywały potencjalnych beneficjentów tej pomocy? I kolejne pytania. Pan minister finansów poinformował, że w życie weszło rozporządzenie dotyczące</utt>
      <utt t="reaction">Dzwonek</utt>
      <utt t="norm">zerowej stawki VAT dla przedsiębiorstw przekazujących dary dla powodzian oraz rozporządzenie o zerowej stawce VAT na materiały budowlane dla powodzian. Te zmiany również mogą ułatwić powodzianom remonty i odbudowę ich mieszkań. Na jakich zasadach można będzie skorzystać z tych rozwiązań? Czy w przypadku zerowej stawki VAT obowiązywać będą uproszczone procedury? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Zbigniew Bogucki, Prawo i Sprawiedliwość.</utt>
    </speech>
    <speech speaker="Poseł Zbigniew Bogucki">
      <utt t="norm">Panie Marszałku! Wysoki Sejmie! Szanowni Państwo! Bardzo konkretne pytanie, panie ministrze Leśniakiewicz. Komendant główny Państwowej Straży Pożarnej 19 września – podkreślam tę datę, 19 września – na posiedzeniu sztabu poinformował, że został uruchomiony mechanizm ochrony ludności w ramach systemu Copernicus. Co się działo przez 9 dni? Od 10 do 13 września mieliście alarmy, 100 alarmów systemu ostrzegania o powodzi, a 19 września komendant główny PSP na posiedzeniu sztabu z premierem informuje, że wreszcie zdecydowaliście się uruchomić mechanizm ochrony ludności. Po co? Żeby pozyskiwać mapy, na podstawie których specjaliści z Państwowej Straży Pożarnej i polscy naukowcy mieli opracowywać mapy pogody dla sztabu kryzysowego. Czyli przez 9 dni nie korzystaliście z tego mechanizmu. Dlaczego nie korzystaliście? Skąd to opóźnienie? I na podstawie czego działaliście? Bo można powiedzieć, że byliście jak dzieci we mgle</utt>
      <utt t="reaction">Dzwonek</utt>
      <utt t="norm">, co może usprawiedliwiać wypowiedź premiera. I jeszcze ostatnia rzecz, panie marszałku. Państwo mówicie o zaniechaniach. Ja byłem wojewodą w województwie zachodniopomorskim. Kilka inwestycji z Pomorza Zachodniego: pogłębienie toru wodnego Szczecin – Świnoujście, 60 km – 2 mld zł; 300 mln zł – działania przeciwpowodziowe na Odrze, które Niemcy i niektóre wspierane przez was tzw. ekologiczne organizacje chciały zablokować; most w Szczecinie Podjuchach – 300 mln zł; prawie 200 ostróg w województwach zachodniopomorskim, lubuskim i również na Dolnym Śląsku. To jest tylko wycinek tych prac, które by zostały wykonane nie na Wiśle, tylko na Odrze. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Tomasz Kostuś. Nie widzę. Pani poseł Marzena Anna Machałek, Prawo i Sprawiedliwość. Jest.</utt>
    </speech>
    <speech speaker="Poseł Marzena Anna Machałek">
      <utt t="norm">Panie Marszałku! Wysoka Izbo! Myślę, że trzeba to powiedzieć: wczorajsza debata i dzisiejsze odpowiedzi dobitnie świadczą, że rząd ma wiele do ukrycia i tak naprawdę nie chce przyznać się do tego, że zawiódł Polaków. Już w czerwcu było wiadomo, że nadchodzi niż genueński, który charakteryzuje się obfitymi, długotrwałymi opadami. Nic z tym nie zrobiono. Nie przygotowano się do tego, nie przygotowano Polaków. 10 czerwca unijny komisarz ostrzegał przed powodzią – to trzeba powtarzać. Można było już wtedy wiedzieć, jakie obszary… Bo były wskazane konkretne obszary z nasileniem opadów i można było Polaków i Polskę do tego przygotować. A co powiedział premier Tusk? Powtarzamy to dzisiaj, że tak naprawdę Polaków wprowadził w stan spokoju i Polacy, można powiedzieć, zostali zdemobilizowani. Generalnie nie zrobiono nic, by przygotować społeczeństwo do skutków powodzi.</utt>
      <utt t="reaction">Dzwonek</utt>
      <utt t="norm">Na koniec chcę powiedzieć, że przyjechałam z ziemi jeleniogórskiej, jestem posłem ziemi jeleniogórskiej i chcę podziękować mieszkańcom, samorządowcom za to, jak dzielnie walczyli ze skutkami powodzi. Byłoby ich mniej, gdyby ich rząd nie zawiódł. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Krzysztof Piątkowski, Koalicja Obywatelska.</utt>
    </speech>
    <speech speaker="Poseł Krzysztof Piątkowski">
      <utt t="norm">Panie Marszałku! Panie i Panowie Posłowie! To symptomatyczne, że dzisiaj w sprawie rzekomych zaniedbań pierwszy do pytania zgłosił się były minister z PiS-u, który w roku 2019 powiedział: Byłoby czymś nieodpowiedzialnym zaplanowanie kolejnych dziewięciu zbiorników retencyjnych. Chyba psu na budę są tam komuś potrzebne. To symptomatyczne, panie i panowie. Dzisiaj najważniejsze jest, jak będziemy mogli pomóc. Jeszcze przyjdzie czas, żeby wyciągać wnioski z popełnionych błędów i jestem przekonany, że ten rząd to zrobi już niebawem, wtedy kiedy będzie na to czas. Wczoraj rozmawiałem z przedsiębiorcą, właścicielem hotelu w samym środku Kłodzka, zalanym po parapety pierwszego piętra. Panie i panowie ministrowie, chciałbym prosić o informację na piśmie, jeśli nie da się tego zrobić dzisiaj ustnie, na jaką pomoc taki przedsiębiorca będzie mógł liczyć. Czy otrzyma pieniądze, po to żeby zagwarantować pracę swoim pracownikom, którzy również są ofiarami tej powodzi?</utt>
      <utt t="reaction">Dzwonek</utt>
      <utt t="norm">Bo on nie chciałby ich zwolnić. Czy będzie pomoc na odbudowę? Czy może liczyć na ulgi w podatkach, w ZUS-ie? Na jaką pomoc może liczyć? O taką informację proszę, panie i panowie ministrowie. Bardzo dziękuję.</utt>
      <utt t="reaction">Oklaski</utt>
      <utt t="interrupt" by="Glos z sali">Brawo!</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Małgorzata Golińska, Prawo i Sprawiedliwość.</utt>
    </speech>
    <speech speaker="Poseł Małgorzata Golińska">
      <utt t="norm">Panie Marszałku! Wysoka Izbo! Często tutaj dzisiaj przywoływany jest rok 2019, w którym podejmowano decyzje co do budowy kolejnych zbiorników retencyjnych. I warto przy tej okazji wskazać, że w tamtym czasie rząd Prawa i Sprawiedliwości został postawiony pod ścianą przez Bank Światowy, który współfinansował inwestycje przeciwpowodziowe, w tym zbiornik w Raciborzu. Dlaczego pod ścianą? Dlatego że strona, która dzisiaj ma reprezentację w rządzie, skarżyła się do Banku Światowego, skarżyli się samorządowcy, pisane były petycje i w konsekwencji Bank Światowy zagroził odebraniem finansowania nie tylko przyszłych inwestycji, ale również tego budowanego zbiornika w Raciborzu.</utt>
      <utt t="interrupt" by="Poseł Gabriela Lenartowicz">Bzdury pani opowiada.</utt>
      <utt t="norm">Ale w związku z tym właśnie warto też przypomnieć, że często w Polsce inwestycje są blokowane przez różnego rodzaju aktywistów, bardzo często pod pretekstem ochrony środowiska. W 2021 r. wystosowane zostało pismo, aby zablokować kolejne działania, tym razem na Odrze</utt>
      <utt t="reaction">Dzwonek</utt>
      <utt t="norm">, w tym działania przeciwpowodziowe. Podpisało się pod tym wielu polityków dzisiaj znajdujących się w rządzie. Póki my wszyscy nie uzgodnimy, że interes Polski jest ważniejszy niż interes innych państw, a pod tym pismem, które zostało wystosowane, podpisywali się również politycy niemieccy, wskazując, że to nie jest w interesie Niemiec, póki wszyscy nie uzgodnimy, że interes Polski jest ważniejszy niż interes Niemiec, nigdy nie uda nam się zbudować zbiorników na Odrze granicznej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Krystyna Skowrońska, Koalicja Obywatelska.</utt>
    </speech>
    <speech speaker="Poseł Krystyna Skowrońska">
      <utt t="norm">Szanowny Panie Marszałku! Panie Ministrze! Panie i Panowie Posłowie! Interes Polski jest najważniejszy. A co zrobiliście dzisiaj z tą debatą? Dzisiaj rząd musi pomagać tym, którzy zostali poszkodowani. 100-kilometrowa fala powodziowa przechodzi przez Słubice, jest trzeci stopień alarmowy, a wy co? A wy co?</utt>
      <utt t="interrupt" by="Głos z sali">A wy co?</utt>
      <utt t="norm">Dzisiaj trzeba rozmawiać, jak ludziom pomóc. Panowie Ministrowie! Chciałabym bardzo serdecznie podziękować wszystkim osobom, które pomagały powodzianom. Szczególne podziękowania dla strażaków Państwowej Straży Pożarnej i ochotniczej straży pożarnej, żołnierzy, wszystkich osób, które wspierały akcję ratowniczą. Pan premier powiedział: nikt poszkodowany nie zostanie bez pomocy. I tak będzie. Nie róbcie więcej takiej hucpy, bo bardzo szkodzicie terminowi wdrożenia ważnych rzeczy dla przedsiębiorców.</utt>
      <utt t="reaction">Dzwonek</utt>
      <utt t="norm">Fundusz Wsparcia Kredytobiorców. W 2015 r. miałam okazję być reprezentantem tego projektu. Dzisiaj będą pieniądze i przesunięcia terminów, umorzenia rat dla kredytobiorców. Do jednego pana posła z PiS z Podkarpacia: zbiornik Kąty-Myscowa – niewybudowany przez 8 lat. Zaniechano. Jasło nie ma zbiornika. Proszę powiedzieć… Wybudowano wały przeciwpowodziowe na Wisłoce i na Wisłoku w Rzeszowie, i takie są argumenty.</utt>
      <utt t="interrupt" by="Głos z sali">Czas.</utt>
      <utt t="norm">Jeśli chcecie dyskutować na argumenty, to wszyscy jesteśmy gotowi. Nie róbcie hucpy na tej sali. Proszę, odpowiecie przed ludźmi za własne grzechy, bo to są wasze grzechy. To są wasze grzechy.</utt>
      <utt t="interrupt" by="Głos z sali">Czas się skończył.</utt>
      <utt t="interrupt" by="Głos z sali">Też chcemy zadać pytanie.</utt>
      <utt t="norm">Chcemy jeszcze podziękować wszystkim funkcjonariuszom Państwowej Straży Pożarnej, wojewodom z innych terenów…</utt>
      <utt t="interrupt" by="Poseł Joanna Borowiak">Już wystarczy.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo.</utt>
    </speech>
    <speech speaker="Poseł Krystyna Skowrońska">
      <utt t="norm">…którzy koordynują akcję pomocową na terenach powodziowych. Dzięki bardzo dla tych, którzy pomagają. Jesteście wielcy. Młodzi, uczcie się prawdy. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Zabrała pani czas.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Grzegorz Puda, Prawo i Sprawiedliwość.</utt>
    </speech>
    <speech speaker="Poseł Grzegorz Puda">
      <utt t="norm">Szanowny Panie Marszałku! Wysoka Izbo! Kłamaliście, kłamiecie i nic nie wskazuje na to, że przestaniecie kłamać.</utt>
      <utt t="reaction">Oklaski</utt>
      <utt t="norm">Najlepsze informacje, najlepsze argumenty stanowi to, co sami zapowiadacie, o czym mówicie. Okazuje się, szanowni państwo, że w czerwcu tego roku w moim i pana ministra regionie, w Bielsku-Białej i okolicach, również była powódź. Proszę sobie wyobrazić kwotę środków dla powiatu bielskiego, Bielska-Białej. To kwota ok. 100 mln, które należy już wyłożyć na to, aby w jakikolwiek sposób zabezpieczyć mieszkańców, powiat i samorządy. Jak państwo myślicie, czy do dzisiaj do Bielska-Białej, do tych ludzi, którzy zostali poszkodowani, wpłynęły jakiekolwiek pieniądze? Nie.</utt>
      <utt t="interrupt" by="Głos z sali">Hańba!</utt>
      <utt t="norm">3 miesiące oczekiwania i nie wpłynęła ani złotówka ani do powiatu, ani do miasta. Takie są konkrety, pani poseł. Pani poseł mówiła o merytorycznej dyskusji. To są konkrety. Jak mamy wam wierzyć</utt>
      <utt t="reaction">Oklaski</utt>
      <utt t="norm">, skoro nawet wasi ludzie w terenie, skoro wojewoda, zapewniał nas wszystkich, że ten harmonogram spłat, ten, można powiedzieć, protokół ustalony wraz ze starostą, a chodzi o 13 mln zł, nie może być wypłacony, tylko dlatego że nic nie robicie w terenie. Hańba.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Małgorzata Pępek, Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Panie Marszałku! Wysoka Izbo! Każdy, kto interesuje się tym, co się dzieje wokół, i oglądał wczorajszą informację na temat powodzi, wie, jakie siły i środki finansowe rząd skierował na walkę z żywiołem…</utt>
      <utt t="interrupt" by="Głos z sali">Na razie żadne.</utt>
      <utt t="norm">…z którym trudno jest wygrać, ale w przypadku którego nie wolno szczędzić środków na eliminowanie jego skutków. 23 mld zł to niebagatelna kwota, która zostanie w pełni wykorzystana, zarówno na pomoc doraźną, finansową, naprawy, jak i odbudowę infrastruktury. Jeszcze raz, z całą stanowczością pragniemy podkreślić, że nikt nie pozostanie bez pomocy.</utt>
      <utt t="interrupt" by="Głos z sali">Co z pomocą dla powodzian?</utt>
      <utt t="norm">Jeżeli chodzi o Wody Polskie, to niestety w związku z ograniczonymi środkami finansowymi nie regulują one rzek dostatecznie. Rzeki nie są oczyszczane z upadłych drzew i nie reguluje się głównych nurtów.</utt>
      <utt t="reaction">Dzwonek</utt>
      <utt t="norm">Inwestycje związane z Wodami Polskimi są bardzo okrojone i tutaj trzeba skierować środki, bo bez pieniędzy żadnych inwestycji nie da się zrealizować. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pani poseł Joanna Borowiak, Prawo i Sprawiedliwość.</utt>
      <utt t="reaction">Oklaski</utt>
    </speech>
    <speech speaker="Poseł Joanna Borowiak">
      <utt t="norm">Bardzo dziękuję. Panie Marszałku! Wysoki Sejmie! Bezpieczeństwo Polaków jest tak ważne dla koalicji 13 grudnia, że po dojściu do władzy jej przedstawiciele wyrzucili projekty kluczowe dla bezpieczeństwa, w tym ten dotyczący stopnia wodnego w Siarzewie poniżej Włocławka. Minister Zielińska mówiła o stopniach wodnych, że są rodem z PRL. I tutaj cytat: W dobie zmiany klimatu i postępującego problemu suszy inwestowanie w zbiorniki zaporowe, niszczące przyrodę, jest w naszej ocenie najgorszym możliwym rozwiązaniem. I to jest wasz grzech zaniechania. Chronicie obszar Natura 2000 przed nowoczesnym stopniem wodnym z elektrownią wodną, ale nie przeszkadza wam budowa wiatraków w tym właśnie obszarze. Ta inwestycja, stopień wodny w Siarzewie poniżej Włocławka, jest konieczna także z perspektywy organizacji ekologicznych z obszaru dolnej Wisły. Trzeba zapewnić bezpieczeństwo w obszarze dolnej Wisły, zanim nadejdzie powódź.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Artur Jarosław Łącki, Koalicja Obywatelska.</utt>
    </speech>
    <speech speaker="Poseł Artur Jarosław Łącki">
      <utt t="norm">Można? Można. Panie Marszałku! Wysoka Izbo! Łańcuch jest tak mocny, tak silny jak jego najsłabsze ogniwo. W 2018 r. powołaliście najsłabsze ogniwo w całym łańcuchu instytucji i firm, które mają pomagać Polakom w czasie powodzi. Straż pożarna, Policja, wojsko, ochotnicze straże pożarne wykonały swoje zadania. Instytucja, która miała koordynować działania i tego wszystkiego pilnować, a także nie dopuścić do takich sytuacji, jakie są teraz, zresztą dziecko pana ministra Gróbarczyka, Wody Polskie, po prostu poległa. Najsłabsze ogniwo w łańcuchu. To jest nie tylko moje zdanie. NIK w 2020 r.: Chaos w działaniu w Wodach Polskich, brak efektywności, a także zaniedbania i nierzetelność w funkcjonowaniu kierownictwa. W 2024 r.: W latach 2020-2022 z założonego celu zwiększenia retencji o 100 mln m³, zrealizowano 10%.</utt>
      <utt t="reaction">Dzwonek</utt>
      <utt t="norm">Z pieniędzy na inwestycje, ze 162 mln zł, wydatkowano 72 mln zł. Wykuliście najsłabsze ogniwo w tym łańcuchu i za to powinniście odpowiedzieć i odpowiecie nie tylko przed wyborcami, ale także – na co mam nadzieję – przed prokuratorem.</utt>
      <utt t="reaction">Oklaski</utt>
      <utt t="interrupt" by="Głos z sali">Co ty nie powiesz.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Katarzyna Czochara, Prawo i Sprawiedliwość.</utt>
    </speech>
    <speech speaker="Poseł Katarzyna Czochara">
      <utt t="norm">Panie Marszałku! Panie Ministrze! Wysoka Izbo! Słabe ogniwo to właśnie koordynacja i organizacja, zarządzanie przeciwpowodziowe. Szanowni Państwo! W tych kluczowych momentach, od 10 do 14 września, tak naprawdę brakowało wszystkiego: worków, piasku, pomocy. Strażacy OSP niejednokrotnie za pomocą Facebooka błagali, prosili o pomoc. A wiecie kto koordynował zarządzanie w małych miejscowościach? Sołtysi i prezesi OSP, którzy zazwyczaj są zatrudnieni w jednostkach Państwowej Straży Pożarnej i w ciągu wielu godzin zabezpieczali inne miejsce, a później wracali do siebie i dalej pracowali. To kuriozalna sytuacja. Można byłoby się z tego śmiać, gdyby nie tragedia ludzka. Strażacy z zalanych miejsc</utt>
      <utt t="reaction">Dzwonek</utt>
      <utt t="norm">byli kierowani do całkiem innych miejscowości, do tych zalanych przyjeżdżała straż z innych powiatów, która nie znała tych miejscowości ani strategicznych miejsc, więc niejednokrotnie trafiała do całkiem innych miejscowości.</utt>
      <utt t="reaction">Przewodnictwo w obradach obejmuje wicemarszałek Sejmu Monika Wielichowska</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Katarzyna Czochara">
      <utt t="norm">Przykładami są Szybowice, Moszczanka. Szczegółowe informacje, szanowni państwo, mogę wam dokładnie przekazać.</utt>
      <utt t="interrupt" by="Poseł Alicja Łepkowska-Gołaś">Czas.</utt>
      <utt t="norm">Jestem mieszkanką tych terenów i od samego początku byłam tam i w tym uczestniczyłam. Od siebie z domu przywiozłam więcej worków na piasek, aniżeli otrzymali mieszkańcy ze sztabu kryzysowego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam panią poseł Katarzynę Matusik-Lipiec, Koalicja Obywatelska.</utt>
    </speech>
    <speech speaker="Poseł Katarzyna Matusik-Lipiec">
      <utt t="norm">Pani Marszałek! Panie Ministrze! Wysoka Izbo! Do wielkich powodzi państwo przygotowuje się przez lata, prowadząc zintegrowaną politykę przeciwpowodziową, polegającą m.in. na umacnianiu wałów przeciwpowodziowych i budowie nowych wałów czy na budowie nowych zbiorników retencyjnych. Mam pytania do pana ministra: Czy prawdą jest, że w czasach rządów PO–PSL powstało 1731 km wałów przeciwpowodziowych, a w czasie dwóch kadencji rządu PiS jedynie 302 km? Czy prawdą jest, że w czasach rządów PO–PSL wybudowano 66 nowych zbiorników retencyjnych, a w czasie rządów PiS jedynie 24? Czy prawdą jest, że Marek Gróbarczyk, minister rządu PiS, deklarował, że byłoby czymś nieodpowiedzialnym zaplanowanie budowy kolejnych dziewięciu zbiorników, bo jak to mówią, chyba psu na budę są potrzebne? Czy prawdą jest, panie ministrze</utt>
      <utt t="reaction">Dzwonek</utt>
      <utt t="norm">, że w tym samym czasie prezes Wód Polskich Przemysław Daca publicznie ogłaszał, że to on decyduje, jakie inwestycje będą realizowane, i że bierze za to pełną odpowiedzialność?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam panią poseł Agatę Wojtyszek, Prawo i Sprawiedliwość.</utt>
    </speech>
    <speech speaker="Poseł Agata Wojtyszek">
      <utt t="norm">Pani Marszałek! Wysoka Izbo! Od wielu dni żyjemy wielką tragedią, która dotknęła naszych rodaków. Zabezpieczenia przeciwpowodziowe to kosztowne inwestycje, jednak ich koszty są porównywalne z kosztami naprawiania tak ogromnych szkód. W ciągu ostatnich kilku lat na terenie mojego województwa: świętokrzyskiego, które bardzo ucierpiało wskutek powodzi z 2010 r., działo się wiele. Miało to zapewnić mieszkańcom regionu bezpieczeństwo przed żywiołem. Za kwotę ponad 227 mln zł rząd Prawa i Sprawiedliwości zabezpieczył ponad 20 tys. mieszkańców, uzyskując 11 km2 terenów chronionych przed zalaniem w powiecie sandomierskim. Wykonano 30 km obwałowań i cztery przepompownie. Za kwotę blisko 17 mln zł rząd Prawa i Sprawiedliwości zabezpieczył przeciwpowodziowo Ostrowiec Świętokrzyski i gminę Bodzechów poprzez system czterech suchych zbiorników retencyjnych na rzece Modle. Ale w przypadku zagrożeń powodziowych oprócz tych wszystkich inwestycji</utt>
      <utt t="reaction">Dzwonek</utt>
      <utt t="norm">potrzebna jest też właściwa reakcja na pojawiające się prognozy. Instytut Meteorologii i Gospodarki Wodnej czy Komisja Europejska alarmowały kraje członkowskie już 10 września. Tymczasem premier polskiego rządu 13 września uspokajał Polaków, mówiąc, że prognozy nie są przesadnie alarmujące i nie ma dziś powodu do paniki. A wojewoda, która ustawą jest zobowiązana wnioskować o użycie Sił Zbrojnych w celu zabezpieczenia przeciwpowodziowego na Śląsku, skierowała wniosek o zadysponowanie wojska dopiero 14 września o godz. 15.32.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, pani poseł.</utt>
    </speech>
    <speech speaker="Poseł Agata Wojtyszek">
      <utt t="norm">Te kilka dni zaniechania to bardzo dużo w przypadku zmniejszenia skutków powodzi. To rząd 13 grudnia z Donaldem Tuskiem na czele odpowiada za ogromną tragedię poszkodowanych Polaków. Ciśnie się na usta pytanie, czy robił to celowo, aby później codziennie robić telewizyjny serial z posiedzeń sztabu kryzysowego, którego jedynym celem był tylko marketing polityczny, w którym rząd aktorsko sugerował, że coś robi.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł, dziękuję. Nie chciałabym wyłączać pani mikrofonu. Pani poseł, przekroczyła pani czas o 1 minutę. Bardzo dziękuję. Zapraszam panią poseł Magdalenę Kołodziejczak, Koalicja Obywatelska… Zapraszam pana posła Jerzego Polaczka, Prawo i Sprawiedliwość.</utt>
    </speech>
    <speech speaker="Poseł Jerzy Polaczek">
      <utt t="norm">Pani Marszałek! Wysoka Izbo! Mam kilka uwag i pytań do przedstawicieli rządu spóźnionej fazy. Zanim je zadam, powiem, że najbardziej plastycznym symbolem składu Rady Ministrów i jej priorytetów jest ministerstwo klimatu, które ma ośmiu wiceministrów i prowadzi najbardziej antyinwestycyjną, jak można powiedzieć, szkodliwą dla państwa i dla inwestycji strategicznych politykę. Symbolem tego jest propozycja likwidacji 71 z 73 inwestycji hydrotechnicznych zawartych w załączniku nr 2 do ustawy o rewitalizacji Odry. Z drugiej strony mamy Ministerstwo Przemysłu odpowiedzialne za przemysł, za górnictwo, za energetykę, i tę klasyczną, i jądrową, które nie ma żadnego wiceministra. I to jest najlepszy obraz skutków, które się przekładają na tego rodzaju tragiczne wydarzenia mające miejsce na Dolnym Śląsku oraz w województwie opolskim.</utt>
      <utt t="reaction">Dzwonek</utt>
      <utt t="norm">Pytanie moje jest jedno i jest to jednocześnie prośba: proszę o informację dla Sejmu, jaka jest lista uszkodzonych i zniszczonych inwestycji lokalnych powstałych w ramach Polskiego Ładu, inwestycji strategicznych, rozwoju dróg lokalnych, ochrony zabytków, zrealizowanych w latach 2018–2023 w województwie opolskim, województwie dolnośląskim i województwie śląskim. Dziękuję za uwagę.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo panu posłowi. Chciałabym do państwa zaapelować, aby mieścić się w tej minucie. Zobaczcie, pozostało jeszcze 39 osób do zadania pytania, a jeśli będziemy przedłużać, jeśli będziecie państwo przedłużać, to nie wszyscy się zmieszczą z zadaniem pytania. Bardzo proszę panią poseł Barbarę Grygorcewicz, Koalicja Obywatelska.</utt>
    </speech>
    <speech speaker="Poseł Barbara Grygorcewicz">
      <utt t="norm">Szanowna Pani Marszałek! Wysoka Izbo! Zacznę od złożenia wyrazów współczucia wszystkim poszkodowanym w powodzi. To wielka tragedia. Naszą rolą jest to, żebyśmy zrobili wszystko, aby zmniejszać skutki takich kataklizmów. Pytania moje dotyczą osób poszkodowanych przez ten żywioł, które nie chcą odbudowywać swoich zrujnowanych domostw na terenach zalewowych, a chcą się przenieść w bezpieczniejsze miejsca. I tak pierwsze pytanie: Czy rząd opracowuje lub ma opracowane procedury skracające ścieżkę od wyrażenia woli do rozpoczęcia budowy? Jaka będzie rola samorządów? Czy są już zgłoszenia osób zainteresowanych budową domów w nowych lokalizacjach i jakiej skali tych zgłoszeń rząd się spodziewa? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Radosława Fogla, Prawo i Sprawiedliwość.</utt>
    </speech>
    <speech speaker="Poseł Radosław Fogiel">
      <utt t="norm">Szanowna Pani Marszałek! Wysoka Izbo! Od wczoraj słyszymy zupełnie niezrozumiały festiwal samozachwytu. Skąd to przekonanie? Skąd ta satysfakcja? To jak w tej anegdocie: Kumie, chwalą nas. No a kto? No my was, a wy nas. Ministrowie wczoraj wzajemnie poklepywali się po plecach. Dzisiaj słyszymy wystąpienia przedstawicieli koalicji rządowej mówiących o tym, jak było świetnie. Skoro było tak świetnie, to skąd te ofiary? Skąd zalane domy? Skąd relacje samorządowców i mieszkańców zalanych terenów, że był brak komunikacji, chaos i kompletne nieprzygotowanie do tego wszystkiego? Wydaje się, że państwo wymyślili swego rodzaju perpetuum mobile. Jedne posłanki Platformy Obywatelskiej protestują przeciwko inwestycjom przeciwpowodziowym, a inne z mównicy ubolewają nad</utt>
      <utt t="reaction">Dzwonek</utt>
      <utt t="norm">tym, że się na nie czeka. A inwestycje można wymieniać w nieskończoność. Kończy się czas, ale powiem: chociażby stopień wodny w Malczycach, wał przeciwpowodziowy Sartowice-Nowe, zabudowy regulacyjne w Górkach Małych, Brenne i tak można godzinami wymieniać inwestycje zrealizowane przez rząd Prawa i Sprawiedliwości. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle. Zapraszam pana posła Marcina Józefaciuka, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowna Pani Marszałek! Wysoka Izbo! Bezpośrednio po powodzi liczba placówek edukacyjnych, które nie prowadziły zajęć dydaktyczno-wychowawczych, sięgała 600. Następnie liczba ta spadła w ciągu tygodnia poniżej 50. Według stanu na dziś liczba placówek, które mają zawieszone zajęcia, to 34. Wiele budynków szkół i przedszkoli często znajdujących się w tym samym budynku zostało mniej lub bardziej dotkniętych przez powódź, a materiały dydaktyczne wraz z bibliotekami szkolonymi, laboratoriami całkowicie wymyte. W jaki sposób ministerstwo wsparło i planuje wesprzeć samorządy, ale również organy prowadzące szkoły niepubliczne w celu doprowadzenia stanu technicznego placówek do stanu bezpiecznego, higienicznego, aby prowadzić w nich zajęcia, jak również w celu zakupu podstawowych materiałów dydaktycznych? Ile budynków szkół i placówek wymaga kompleksowego, generalnego remontu i jakie są plany w stosunku do kadry pedagogicznej i niepedagogicznej oraz uczniów tych szkół? Ostatnie pytanie: Czy na terenach zalanych znajdują się szkoły kształcące w zawodzie, których infrastruktura została zniszczona, co uniemożliwi przygotowanie uczniów do</utt>
      <utt t="reaction">Dzwonek</utt>
      <utt t="norm">egzaminów zawodowych w sesji zimowej za niecałe 4 miesiące? Jeżeli tak, to jakie MEN widzi rozwiązanie? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Waldemara Andzela, Prawo i Sprawiedliwość.</utt>
    </speech>
    <speech speaker="Poseł Waldemar Andzel">
      <utt t="norm">Pani Marszałek! Wysoka Izbo! Dzięki rządowi Prawa i Sprawiedliwości powstały inwestycje takie jak największy zbiornik w Polsce na Odrze Racibórz Dolny w 2020 r. za 2200 mln zł, który uratował przed powodzią Wrocław, Opole i inne miasta. Modernizacja stopnia wodnego Rędzin na Odrze, rewitalizacja ekranu zapory czołowej zbiornika w Jeziorsku, modernizacje jazu w Jeziorsku, przebudowa wału przeciwpowodziowego prawobrzeżnej doliny Wisły na odcinku Bączki-Antoniówka Świerżowska, gmina Maciejowice, budowa niebieskiego korytarza ekologicznego wzdłuż doliny rzeki Regi i jej dopływów, modernizacja jazów Krępa, Groszowice, Dobrzeń na Odrze, budowa i przebudowa infrastruktury na szlaku wielkich jezior. Za rządów Platformy Obywatelskiej – PSL blokowaliście budowę większości tych inwestycji. Bardzo proszę o ustosunkowanie się tego, bo wasz przekaz jest taki, że za rządów Prawa i Sprawiedliwości tego nie było, a to akurat za rządów Prawa i Sprawiedliwości były największe inwestycje przeciwpowodziowe. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Danuta Jazłowiecka">Liczby mówią same za siebie.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, także za dyscyplinę czasową. Zapraszam pana posła Franciszka Sterczewskiego, Koalicja Obywatelska. Nie ma. Zapraszam panią poseł Lidię Czechak, Prawo i Sprawiedliwość.</utt>
    </speech>
    <speech speaker="Poseł Lidia Czechak">
      <utt t="norm">Szanowny Panie Marszałku! Wysoka Izbo! W obliczu tragedii zawsze następuje refleksja, rozliczenia i przyspieszenie planów na przyszłość. Czas odważnie podjąć decyzję, nie bać się pseudoekologów i w budżecie na rok 2025 wpisać środki m.in. na budowę zbiornika Wielowieś Klasztorna. Zbiornik, który jest w planach od 1978 r., przechodził różne koleje losów. Trzykrotnie zdezaktualizowała się dokumentacja. Od 2003 r. trwa już wykup gruntów, obecnie to ponad 1200 ha, brakuje nam jeszcze 600. W raporcie NIK z 2010 r. czytamy: W związku z umieszczeniem zadania na liście Programu Operacyjnego „Infrastruktura i środowisko” 2007–2013 wydatkowano na aktualizacje dokumentacji kolejne 302 tys. W lutym 2008 r. po zmianie władzy, przypomnę na Platformę, Ministerstwo Rozwoju Regionalnego podało do publicznej wiadomości zweryfikowaną listę, na której znów nie było budowy zbiornika Wielowieś Klasztorna. W maju 2010 r. Kalisz nawiedziła jedna z największych powodzi w dziejach tego miasta. Znów</utt>
      <utt t="reaction">Dzwonek</utt>
      <utt t="norm">zbiornik był na fali, ale fali popowodziowej. Znów w Sejmie zaczęto mówić o potrzebie jego szybkiego ukończenia. Nawet jeden z posłów Polskiego Stronnictwa Ludowego zwrócił się do rządu.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł.</utt>
    </speech>
    <speech speaker="Poseł Lidia Czechak">
      <utt t="norm">Trzeba starannie poczynić starania o zmianę negatywnego stanowiska organizacji ekologicznych. Mam pytanie do pana ministra: Czy dzisiaj w obliczu tej tragedii nie będzie pan już słuchał swojej koleżanki pani Urszuli Zielińskiej, która w interpelacji 20 października 2020 r. pisała, że ten zbiornik zaporowy nie spełnia w najmniejszym stopniu współczesnych potrzeb…</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł, bardzo dziękuję.</utt>
    </speech>
    <speech speaker="Poseł Lidia Czechak">
      <utt t="norm">…jego budowa jest niepotrzebna, niszczy przyrodę i byłaby najgorszym możliwym rozwiązaniem. My o ten zbiornik, panie ministrze, prosimy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Tu nie było dyscypliny czasowej. Szanowni państwo, pytania będziemy zadawać do godz. 13.15, potem odpowiedź rządu, a potem zaraz przechodzimy do pierwszego czytania rządowego projektu ustawy o zmianie ustawy o szczególnych rozwiązaniach związanych z usuwaniem skutków powodzi. Pan poseł Mateusz Bochenek, Koalicja Obywatelska. Proszę o dyscyplinę czasową.</utt>
    </speech>
    <speech speaker="Poseł Mateusz Bochenek">
      <utt t="norm">Bardzo dziękuję. Pani Marszałek! Wysoka Izbo! Wczoraj wysłuchaliśmy bardzo szczegółowej informacji ze strony rządu. Niektórzy nawet twierdzili, że zbyt długo ona trwała i była na zmęczenie. Dzisiaj jedynymi, którzy mogą czuć się rzeczywiście zmęczeni, są ci ludzie, którzy walczą, którzy borykają się z problemami popowodziowymi. I oni właśnie oczekują takich konkretnych informacji, jakie wczoraj padły, dotyczących wsparcia, dotyczących formy tego wsparcia, ale także tych ważnych aspektów dotyczących procesu odbudowy, tego, kiedy będą mogli znowu zamieszkać w swoich domach, kiedy zostaną odbudowane mosty czy drogi. Dzisiaj właśnie od nas, od parlamentu, ludzie tych konkretnych działań i skupienia się na tym oczekują. Ja przy tej okazji także dziękuję wszystkim, którzy udzielają tego wsparcia, samorządowcom. Dzisiaj uchwałę o wsparciu podjęła także Rada Miejska w Sosnowcu</utt>
      <utt t="reaction">Dzwonek</utt>
      <utt t="norm">, udzielając wsparcia…</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Panie pośle, bardzo dziękuję.</utt>
    </speech>
    <speech speaker="Poseł Mateusz Bochenek">
      <utt t="norm">…w kwocie 500 tys. na odbudowę wodociągów. Tak że wszystkim bardzo, bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Andrzeja Kryja, Prawo i Sprawiedliwość.</utt>
    </speech>
    <speech speaker="Poseł Andrzej Kryj">
      <utt t="norm">Szanowna Pani Marszałek! Wysoka Izbo! Panie Ministrze! Myślę, że myśli nas wszystkich biegną w tej chwili do tych terenów, które zostały dotknięte ostatnią powodzią. Współczujemy mieszkańcom, jesteśmy wdzięczni tym, którzy walczą ze skutkami tej powodzi. Pamiętam, kiedy moje rodzinne miasto Ostrowiec Świętokrzyski, sąsiedni Sandomierz choćby w 2010 r. zostały zalane wielką wodą. Cieszy mnie to, że właśnie na tym terenie przeprowadzone zostały prace, wybudowane zostały wały, przepompownie, wrota przeciwpowodziowe. Chyba już nigdy do takich sytuacji, jak właśnie w Sandomierzu w roku 2010, nie dojdzie dzięki inwestycjom realizowanym w czasie rządów Zjednoczonej Prawicy. Szanowni państwo, mam takie pytanie. Kiedy płynie wielka woda Wisłą, to drżą mieszkańcy powiatu opatowskiego, gminy Tarłów, gminy Słupia.</utt>
      <utt t="reaction">Dzwonek</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Andrzej Kryj">
      <utt t="norm">Jakie prace będziecie państwo wykonywali dalej na Wiśle, żeby zapobiegać skutkom powodzi? My zrobiliśmy naprawdę dużo, żeby te skutki minimalizować. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Witam uczniów i nauczycieli ze szkoły podstawowej w Węgoju, którzy przyjechali na zaproszenie pani poseł Ewy Szymanowskiej. Zapraszam panią poseł Małgorzatę Niemczyk, Koalicja Obywatelska. Pani poseł, proszę.</utt>
    </speech>
    <speech speaker="Poseł Małgorzata Niemczyk">
      <utt t="norm">Pani Marszałek! Wysoka Izbo! Zniszczona infrastruktura i straty, jakie wyrządziła powódź, są olbrzymie. Dziękuję za zapewnienie rządu, że nikogo nie zostawi bez opieki i wsparcia. Dziękuję wszystkim służbom i cywilom za walkę z żywiołem. Słuchałam pytań dzisiaj i wczoraj i jestem zdumiona, bo wszyscy wiemy, że rząd PiS-u oraz posłowie przez ostatnie 8 lat nie dbali należycie o zapewnienie ochrony przeciwpowodziowej. Z raportu 2023 r. „Informacja o gospodarowaniu wodami” wynika, że co dziesiąta budowla hydrotechniczna i co piętnasty skontrolowany wał przeciwpowodziowy oraz co piąty zespół budowli hydrotechnicznych zagrażały bezpieczeństwu. To wskazuje jednoznacznie, że PiS wolał robić wały, niż budować zbiorniki czy naprawiać, wzmacniać i rozbudowywać wały przeciwpowodziowe. Przestańcie robić politykę na ludzkiej krzywdzie, mamić, oszukiwać ludzi i kłamać im.</utt>
      <utt t="interrupt" by="Poseł Marcin Przydacz">A co robisz teraz ty?</utt>
      <utt t="norm">Macie grzechy i zaniedbaliście wiele. Ludzie wam tego nie wybaczą.</utt>
      <utt t="interrupt" by="Poseł Andrzej Śliwka">Prognozy nie były…</utt>
      <utt t="norm">Mam pytanie. Robimy pierwszy pakiet ustaw pomocowych.</utt>
      <utt t="reaction">Dzwonek</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł.</utt>
      <utt t="reaction">Gwar na sali, dzwonek</utt>
    </speech>
    <speech speaker="Poseł Małgorzata Niemczyk">
      <utt t="norm">Czy w kolejnym, drugim, osoby, przedsiębiorcy, którzy budowali dom, i przedsiębiorcy otrzymają również pomoc jak inni? Dziękuję bardzo.</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł, bardzo dziękuję. Zapraszam pana posła Pawła Rychlika, Prawo i Sprawiedliwość.</utt>
    </speech>
    <speech speaker="Poseł Paweł Rychlik">
      <utt t="norm">Pani Marszałek! Wysoka Izbo! Teraz wychodzicie, dziękujecie, współczujecie. To oczywiście bardzo ważne, ale należy zadać pytanie i na nie odpowiedzieć, kto za tę tragedię odpowiada i czy ona musiała mieć taki rozmiar. Odpowiada za nią ten walczący z bobrami Donald Tusk i jego administracja. W piątek 13 września mimo błagań, jak mówi sam burmistrz Nysy, mimo błagań wrocławskie Wody Polskie nie reagowały i spuszczały na sekundę 30 m3 ze zbiornika nyskiego, a w niedzielę 15 września, kiedy doszło do zalania właśnie miasta Nysy, zwiększyli to do – uwaga – 1 tys. m3 na sekundę. To właśnie spowodowało to zniszczenie i tragedię w Nysie, a tych miejsc było o wiele więcej. Za to odpowiadacie wy, Donald Tusk i jego administracja. A co do inwestycji za czasów Prawa i Sprawiedliwości</utt>
      <utt t="reaction">Dzwonek</utt>
      <utt t="norm">, to przypomnę tylko – pani poseł jest z Łódzkiego – 80 mln zł na jaz w Jeziorsku i Zalew Sulejowski.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Wał na wale.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Sejm odwiedzają goście posła Łukasza Ściebiorowskiego – członkowie i sympatycy Związku Górnośląskiego i mieszkańcy z Piekar Śląskich, Siemianowic Śląskich i Bytomia. Serdecznie państwa witamy.</utt>
      <utt t="reaction">Oklaski</utt>
      <utt t="norm">Zapraszam panią poseł Magdalenę Małgorzatę Kołodziejczak, Koalicja Obywatelska.</utt>
    </speech>
    <speech speaker="Poseł Magdalena Małgorzata Kołodziejczak">
      <utt t="norm">Szanowna Pani Marszałek! Szanowni Państwo Posłowie! Oczywiście po takim zdarzeniu przychodzi refleksja. Ja chciałam powiedzieć krótko o krainie, jaką są Żuławy, Żuławy Gdańskie i Żuławy Wiślane. Proszę państwa, ponad 4 tys. km2, 250 tys. ludzi. 1/5 tej powierzchni jest w depresji. Teraz, szanowni państwo, chciałam przypomnieć państwu – tu szczególnie zwracam się do państwa – że program zabezpieczenia przeciwpowodziowego Żuław miał być realizowany do 2030 r. W pierwszym etapie były wydatkowane środki 600 mln zł i to były lata 2009–2014. Drugi etap: 600 mln zł, zostało wydane tylko 100 mln, trzeci etap w ogóle nie został ruszony. Szanowni państwo, Żuławy to najbardziej zagrożona powodzią kraina w Polsce, a jednocześnie najbardziej żyzne ziemie. W związku z powyższym, skoro państwo tak krytykujecie wszystko, to chciałam zapytać, jak to się stało, że dla tych Żuław nie zostały wydane środki, które były dla nich zabezpieczone.</utt>
      <utt t="reaction">Dzwonek</utt>
      <utt t="norm">I pytanie do ministerstwa: Jakie będą działania, jeśli chodzi o zabezpieczenie przeciwpowodziowe Żuław? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Grzegorza Lorka, Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Pani Marszałek! Wysoka Izbo! W 1938 r. Nysę nawiedziła potworna powódź. Zalała praktycznie całe miasto i je zdewastowała. Przytaczam tę datę, dlatego że wtedy za ocieplenie pewnie odpowiadało NSDAP. Dlaczego tak ironicznie mówię? Dlatego, że powodzie na Dolnym Śląsku były i będą, więc powinniśmy podjąć wszelkie wysiłki, żeby tych powodzi uniknąć. Chodzi o budowę włazów, śluz, tam i zbiorników. To jest nasz priorytet jako Izby, jako rządu państwa polskiego. Szanowni Państwo! Gdy byłem z pomocą w Kłodzku, zostałem zobligowany przez mieszkańców do zadania tego pytania: Jakie były przyczyny oberwania się, przerwania wałów, tamy przez wodę, która zalała Stronie Śląskie i Kłodzko? Przecież fachowcy, którzy za to odpowiadają, wiedzą</utt>
      <utt t="reaction">Dzwonek</utt>
      <utt t="norm">, ile wody może przyjąć tama i kiedy należy zrobić zrzut kontrolowany.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Grzegorz Lorek">
      <utt t="norm">Czy ktoś nad tym panował? Proszę o odpowiedź na to pytanie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Łukasza Horbatowskiego, Koalicja Obywatelska. Nie widzę pana posła. Zapraszam pana posła Aleksandra Mrówczyńskiego, Prawo i Sprawiedliwość.</utt>
    </speech>
    <speech speaker="Poseł Aleksander Mikołaj Mrówczyński">
      <utt t="norm">Pani Marszałek! Wysoka Izbo! Chciałbym zadać pytanie rządzącym, osobom odpowiedzialnym za to, co się stało. Szanowni państwo, co by było, gdyby nie został wybudowany zbiornik Racibórz Dolny? Prosiłbym zrobić symulację, na piśmie odpowiedzieć, jakie byłyby tego skutki. Niewyobrażalne, przeogromne. Ale dobrze by było, gdybyśmy taką symulację wykonali. A dlaczego? Posłowie obecnie rządzącej koalicji śmią wypominać nam zaniedbania. Natomiast gdybyśmy mieli się chwalić 100 mld zł przeznaczonymi dla samorządów na przeróżne inwestycje, to przede wszystkim chwalilibyśmy się Raciborzem Dolnym. Jak śmiecie nam zarzucać zaniedbania? Chcę powiedzieć o 2017 r.</utt>
      <utt t="reaction">Dzwonek</utt>
      <utt t="norm">, kiedy Pomorze dotknęła nawałnica. Tak, było to zaskoczenie.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Aleksander Mikołaj Mrówczyński">
      <utt t="norm">Ale jakież były daleko idące działania rządu i żołnierzy Wojska Polskiego. Trzeba się było uczyć właśnie z tamtych czasów.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, panie pośle. Zapraszam pana posła Marka Chmielewskiego, Koalicja Obywatelska.</utt>
    </speech>
    <speech speaker="Poseł Marek Jan Chmielewski">
      <utt t="norm">Pani Marszałek! Wysoka Izbo! O jakie zaniechania i zaniedbania chodzi? Podam konkret. Jako wójt gminy Dzierżoniów upominałem się o to, aby kontynuować inwestycję na rzece Piława, która została zrealizowana w części, właśnie w ramach tych 1,7 tys. km, i zostało do zrobienia 800 m, proszę państwa. Była gotowa dokumentacja, jedyna na Dolnym Śląsku z ciągle aktualnym pozwoleniem na budowę, do którego ciągle wracałem i w przypadku którego upominałem Wody Polskie, aby cokolwiek robiły, by decyzja nie straciła swojej mocy. Raz wycięto drzewo, na szczęście, ale trzeba było wyciąć ich więcej. Zrobiono rok temu pięć włazów, które zapobiegają cofaniu się do rowów melioracyjnych. Wszystko to tylko i wyłącznie dlatego, że o to zabiegałem. Nie zrobiliście nic i woda wylała się właśnie dokładnie w dziurze między miastem Dzierżoniów a Mościskiem w Nowiźnie tylko dlatego, że nie znaleźliście pieniędzy na 800 m wału. Była decyzja z pozwoleniem na budowę, wszystko było aktualne, a mówicie, że nie było zaniedbań. Cofnijmy się jeszcze kawałek dalej, do Piławy Dolnej, z której pochodzę. Tam jest wcześniejszy bieg tej rzeki</utt>
      <utt t="reaction">Dzwonek</utt>
      <utt t="norm">i po prostu zanieczyszczenia, rosnące drzewa w środku. Wy nie macie ochoty do pracy.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle. Zapraszam panią poseł Dorotę Arciszewską-Mielewczyk, Prawo i Sprawiedliwość.</utt>
    </speech>
    <speech speaker="Poseł Dorota Arciszewska-Mielewczyk">
      <utt t="norm">Pani Marszałek! Wysoki Sejmie! Gdy potrzebujemy pomocy, nie mamy wątpliwości, że zawsze gotowi są ją nieść strażacy z PSP i OSP. Oni sami rwą się do pomocy. Zdajemy sobie również sprawę z tego, że musi to być w granicach i w pewnych ramach prawnych, bo wyjęcie ich z podziału musi być zgodne z ustaleniami z PSP i musimy zapewnić im ubezpieczenie osób i sprzętu, aby w ramach krajowego systemu ratowniczo-gaśniczego mogli wykonywać swoje obowiązki. Mamy 16 tys. stowarzyszeń OSP. Gdyby w 2 tys. gmin uruchomić po jednym 6-osobowym zespole, mielibyśmy 12 tys. OSP. One dysponują pompami szlamowymi, pływającymi, motopompami. Pytanie brzmi: Dlaczego strażacy OSP nie byli dysponowani z pozostałych regionów Polski? Bliżej jest przecież żołnierzom do województwa z województwa, a nie z Niemiec czy ze Szwecji. Czy nie powinniście państwo połknąć dzisiaj własnego języka, że oskarżaliście nas, że wspieramy OSP, i przyznać</utt>
      <utt t="reaction">Dzwonek</utt>
      <utt t="norm">, że Fundusz Sprawiedliwości był dobrym rozwiązaniem wspierającym strażaków?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł. Ostatnią pytającą będzie pani poseł Anna Dąbrowska-Banaszek z Prawa i Sprawiedliwości. Tymczasem zapraszam panią poseł Bożenę Lisowską, Koalicja Obywatelska.</utt>
    </speech>
    <speech speaker="Poseł Bożena Lisowska">
      <utt t="norm">Dziękuję. Pani Marszałek! Wysoki Sejmie! Drugi dzień w Sejmie trwa debata na temat powodzi, w której poszkodowanych jest wielu Polaków. W debacie dominują pytania opozycji o to, kto zdał egzamin, a kto go oblał. Nie jesteśmy w szkole, szanowni państwo. Chcę dopytać inicjatorów trwającej debaty, co mają do zaoferowania poszkodowanym Polkom i Polakom, firmom, NGOs, rolnikom czy samorządom. Polacy oczekują od nas odpowiedzialności i wspólnego działania w tym kryzysie powodziowym oraz czekają tu i teraz na rozwiązania, które zabezpieczą ich w przyszłości przed utratą zdrowia, życia czy majątku. Szanowni Państwo! Przyczyną tej katastrofy jest niż genueński, który nadszedł do nas z północnych Włoch z potrójną siłą, a nie Donald Tusk.</utt>
      <utt t="reaction">Dzwonek</utt>
      <utt t="norm">Takie katastrofy będą się pojawiały coraz częściej.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, pani poseł.</utt>
    </speech>
    <speech speaker="Poseł Bożena Lisowska">
      <utt t="norm">Dlatego apeluję: opracujmy dobre prawo i pomagajmy Polakom.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam panią poseł Monikę Pawłowską, Prawo i Sprawiedliwość. Nie widzę pani poseł. Zapraszam panią poseł Katarzynę Kierzek-Koperską, Koalicja Obywatelska. Nie widzę. Zapraszam pana posła Grzegorza Matusiaka, Prawo i Sprawiedliwość.</utt>
    </speech>
    <speech speaker="Poseł Grzegorz Matusiak">
      <utt t="norm">Pani Marszałek! Wysoka Izbo! Pytanie dotyczy sytuacji powodziowej w Jastrzębiu-Zdroju, bo również m.in. Jastrzębie-Zdrój było zalane. Pokrzywdzona przez wrześniową powódź 74-letnia mieszkanka tego terenu zwracała się wielokrotnie w tym roku do Wód Polskich o uporządkowanie cieku wodnego Jastrzębianka. Efekt? Zalany został budynek gospodarczy z maszynami, urządzeniami i meblami. Straty obejmują dorobek całego życia. Czy Wody Polskie poczuwają się w takim przypadku do zapewnienia odszkodowania tej starszej kobiecie za jej krzywdę? Czy Wody Polskie zabezpieczą ten teren przed następnymi powodziami? A z tą sytuacją kojarzy mi się wypowiedź znakomitego ministra, Bartłomieja Sienkiewicza, usłyszana w restauracji Sowa i Przyjaciele: pik, pik i kamieni kupa, oraz to, że państwo polskie istnieje teoretycznie, praktycznie nie istnieje. Jak nie umiecie poradzić sobie z tą sytuacją, to wyślijcie pana Owsiaka. On powinien wiedzieć, jak zrobić wały, by było okej, a my go potem rozliczymy.</utt>
      <utt t="reaction">Dzwonek</utt>
      <utt t="norm">Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Nie było dwóch parlamentarzystów, więc zakończymy pytania na pytaniu pana posła Dominika Jaśkowca.</utt>
      <utt t="interrupt" by="Poseł Piotr Kaleta">Jeszcze ja, pani marszałek.</utt>
      <utt t="norm">Zapraszam panią Annę Dąbrowską-Banaszek, Prawo i Sprawiedliwość.</utt>
    </speech>
    <speech speaker="Poseł Anna Dąbrowska-Banaszek">
      <utt t="norm">Pani Marszałek! Wysoki Sejmie! Rozporządzeniem Rady Ministrów z dnia 16 września 2024 r. został wprowadzony na 30 dni stan klęski żywiołowej na obszarze części województw dolnośląskiego, opolskiego, śląskiego. Aby móc zastosować się do zaleceń, mieszkańcy powinni być o nich poinformowani. Moje pytanie: Jaka forma przekazu informacji, zaleceń została wykorzystana, by dotrzeć do wszystkich? Kiedy to się stało? Czy już można wyciągać wnioski na przyszłość? Bardzo często w ostatnich dniach, w czasie relacji z tych miejsc słyszeliśmy: nikt nas nie poinformował, co robić. Pytam zatem o formy komunikacji osób zarządzających z mieszkańcami tych obszarów, również w kontekście przyszłości. Drugie pytanie: Co dalej? Czy jest rozważane wydłużenie czasu trwania stanu klęski żywiołowej? Pytanie trzecie: Czy jest gotowy plan odbudowy, harmonogram prac na terenach zniszczonych przez powódź? Dzisiaj wróciła dyskusja na temat rewitalizacji rzeki Odry, czyli projektu ustawy przygotowanego jeszcze za czasów rządów Zjednoczonej Prawicy. Jest gotowy, zakłada on przebudowę wałów, koryt rzeki, budowę zbiorników retencyjnych, modernizację obiektów hydrotechnicznych, takich jak jazy czy półtamy. Czy jest rozważana realizacja propozycji przedstawionych w tym projekcie ustawy?</utt>
      <utt t="reaction">Dzwonek</utt>
      <utt t="norm">Ważne, aby ochrona ludzi…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Anna Dąbrowska-Banaszek">
      <utt t="norm">…nie przegrała z ideologią. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam panią poseł Klaudię Jachirę, Koalicja Obywatelska.</utt>
    </speech>
    <speech speaker="Poseł Klaudia Jachira">
      <utt t="norm">Pani Marszałkini! Wysoka Izbo! Jeżeli chcemy teraz naprawdę pomóc mieszkańcom ziemi kłodzkiej, to zamiast na siłę doszukiwać się tego, co nie wyszło – i to jest mój ważny apel – nie odwołujmy rezerwacji, nie rezygnujmy ze spędzania tam urlopu. Pamiętajmy, że choć część atrakcji turystycznych ucierpiała i teraz się odbudowuje, to w Kotlinie Kłodzkiej jest wiele wspaniałych miejsc wartych odwiedzenia. Mieszkańcy, być może jak nigdy wcześniej, potrzebują, byśmy pokazali naszą solidarność. Oni wszyscy boją się bankructwa nie dlatego, że zalała ich woda – chodzi o te części, których nie zalała – ale dlatego, że nikt nie będzie chciał do nich przyjeżdżać. Już teraz wiem, że turyści odwołują swoje rezerwacje. Niepotrzebnie, bo czekają na nich piękne Góry Stołowe, Góry Sowie, Masyw Śnieżnika, schroniska, kopalnia złota w Złotym Stoku, Srebrna Góra, pałace i masa atrakcji, które kryją się tam na każdym kroku. Lepszej okazji nie będzie. To tak piękne miejsce, że nie powinniśmy tego regionu</utt>
      <utt t="reaction">Dzwonek</utt>
      <utt t="norm">nazywać polską Toskanią, ale to Toskanię…</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł.</utt>
    </speech>
    <speech speaker="Poseł Klaudia Jachira">
      <utt t="norm">…można nazywać włoską Kotliną Kłodzką.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Bartłomieja Dorywalskiego, Prawo i Sprawiedliwość. Nie ma pana posła.</utt>
      <utt t="reaction">Wypowiedź poza mikrofonem</utt>
      <utt t="norm">Dobrze, pan poseł Kaleta również. To teraz pan Dominik Jaśkowiec, jeśli jest, z Koalicji Obywatelskiej. Jeśli nie ma pana posła, to poproszę pana Piotra Kaletę z Prawa i Sprawiedliwości, którego wystąpienie kończy zadawanie pytań w ramach informacji bieżącej.</utt>
    </speech>
    <speech speaker="Poseł Piotr Kaleta">
      <utt t="norm">Pani marszałek, szczerze dziękuję za grzeczność. Wysoka Izbo! Drodzy Polacy! Słyszeliście, proszę państwa, tę retorykę. Jak było zagrożenie w czasie inwazji ze strony Białorusi i Ukrainy, mówili: nie straszcie Polaków. Taka była retoryka Donalda Tuska i Platformy Obywatelskiej. Dzisiaj moglibyśmy powiedzieć: mogliście przestrzec Polaków. No, ale to nie oni. I wczoraj, i dzisiaj, w czasie tej debaty, mamy do czynienia z czymś, co nazwałbym paradą bezczelności. Ci ludzie przychodzą tutaj, do nas w dobrych nastrojach i mówią, że tak na dobrą sprawę nic się nie stało. I teraz można by było ironizować, ale ta tragedia jest zbyt wielka. Proszę państwa, kiedyś Donald Tusk powiedział takie słowa: uroczyście unieważniam referendum. Przecież on równie dobrze mógłby stanąć z marszałkiem Hołownią – to taka uśmiechnięta Polska – i powiedzieć: uroczyście odwołujemy powódź. Tak, taka retoryka mogłaby być używana przez tych ludzi. Ale, proszę państwa, nie o to chodzi. Wiemy, że tych ludzi za taką bezczelność trzeba będzie kiedyś rozliczyć, oni za to odpowiedzą.</utt>
      <utt t="reaction">Dzwonek</utt>
      <utt t="norm">Pytanie jest takie. Pan minister powiedział: 51 sztabów kryzysowych. Bądź pan na jednym sztabie kryzysowym, ale niech coś z tego wynika. Wy WOT nie potraficie zarządzać, a co dopiero innymi wojskami. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, panie pośle. Chciałam przywitać uczennice i uczniów wraz z opiekunami z Zespołu Szkół Ponadpodstawowych w Ornontowicach z powiatu mikołowskiego, którzy przebywają tu na zaproszenie posła Łukasza Osmalaka. Witam was serdecznie.</utt>
      <utt t="reaction">Oklaski</utt>
      <utt t="norm">Proszę o zabranie głosu przedstawiciela wnioskodawców posła Sławomira Mentzena.</utt>
    </speech>
    <speech speaker="Poseł Sławomir Mentzen">
      <utt t="norm">Szanowna Pani Marszałek! Wysoka Izbo! Jestem posłem pierwszą kadencję i cały czas poznaję sejmowe obyczaje. Im lepiej je poznaję, tym jestem bardziej zdumiony.</utt>
      <utt t="interrupt" by="Poseł Piotr Kaleta">My też.</utt>
      <utt t="norm">My jako Konfederacja mamy prawo do wnoszenia o przedstawienie informacji bieżącej raz na wiele miesięcy. Ostatni raz było tak w maju. Dzisiaj mieliśmy taką okazję, zgłosiliśmy temat zaniechań w sprawie powodzi. Zadałem serię pytań, na które nie otrzymałem ani jednej odpowiedzi. Na ani jedno pytanie panowie ministrowie nie udzieliliście mi odpowiedzi. Ja tego kompletnie nie rozumiem. To jest kompletny brak szacunku nie tylko do posłów, ale i do naszych wyborców, do Polaków, których interesują te sprawy.</utt>
      <utt t="reaction">Oklaski</utt>
      <utt t="norm">Kiedy zaczęła się powódź, naprawdę siedziałem cicho. Nie chciałem uczestniczyć w wojnie pomiędzy PiS i Platformą. Uważałem, że kiedy woda wlewa się ludziom do mieszkań, to nie jest czas na robienie polityki i przerzucanie się winą. Teraz na szczęście najgorsze jest już za nami i mamy prawo oczekiwać, żeby państwo polskie, żeby rząd powiedział nam, dlaczego doszło do tego, do czego doszło, i w jaki sposób doszło do tych wszystkich zaniechań, o których tutaj mówiliśmy. Niestety, mam wrażenie, że od paru dni, a w zasadzie od samego początku, jesteśmy świadkiem jedynie operacji PR-owej, nie ratowania ludzi przed powodzią, ale ratowania wizerunku pana premiera. Mieliśmy tę słynną, pojawiającą się podczas poprzednich rządów, kurtkę kryzysową, mieliśmy całe zabłocone buty premiera, mieliśmy T-shirt, mieliśmy premiera w bluzie, mieliśmy nieogolonego premiera …</utt>
      <utt t="interrupt" by="Głos z sali">Ha, ha, ha!</utt>
      <utt t="norm">…który specjalnie założył T-shirt, poszedł do telewizji, wyglądając jak menel, tylko po to, żeby pokazać ludziom, jak on strasznie ciężko tutaj pracuje, jak tymi rękoma ratuje nas przed powodzią.</utt>
      <utt t="reaction">Oklaski</utt>
      <utt t="norm">To jest PR i nic więcej. Mieliśmy też sztaby kryzysowe na żywo w mediach. Takich rzeczy się nie robi. Każdy, kto kiedykolwiek zajmował się jakąkolwiek ważną sprawą, wie, że tego nie robi się przy mediach czy przy kamerach. Prowadzicie przy kamerach rozmowy koalicyjne? Ustalacie przy kamerach swoje zdanie na temat związków partnerskich, aborcji, kredytu 0%, waszego kandydata na prezydenta? Nie, bo te rzeczy są dla was ważne, a ratowanie Polaków przed powodzią nie było dla was ważne. Ważne było tylko dbanie o PR premiera Donalda Tuska.</utt>
      <utt t="reaction">Oklaski</utt>
      <utt t="interrupt" by="Głos z sali">Kłamiesz.</utt>
      <utt t="norm">Premier poświęcił tu wczoraj dużo czasu dezinformacji. Mówił, że jakieś anonimowe konta na Twitterze są wspierane przez Rosję, mówił, jaka to jest tragedia, że doszło do dezinformacji. Największym dezinformatorem w tym czasie był sam premier Donald Tusk.</utt>
      <utt t="reaction">Oklaski</utt>
      <utt t="norm">To on 13 września mówił, że prognozy nie są alarmujące, ale były. To on 15 września mówił, że tama wytrzyma, kiedy wszyscy mówili, że ta tama nie wytrzyma. To Jacek Sutryk w czasie tych śmiesznych obrad sztabów na żywo mówił, że doszło do uszkodzenia zbiornika w Mietkowie, co było oczywistą nieprawdą, ale ta informacja też poszła w mediach. Największa dezinformacja szła od strony tego rządu.</utt>
      <utt t="interrupt" by="Poseł Krystyna Skowrońska">A pan siedział i…</utt>
      <utt t="interrupt" by="Głos z sali">Cicho.</utt>
      <utt t="reaction">Gwar na sali, dzwonek</utt>
      <utt t="norm">Premier wczoraj zbijał wszystkie argumenty. Twierdził, że każdy, kto zwraca uwagę na nieprawidłowości, kto zwraca uwagę na zaniechania tego rządu, atakuje nie jego, ale ludzi, którzy tam na dole ciężko pracowali, atakuje strażaków, atakuje wojskowych. To jest nieprawda.</utt>
      <utt t="reaction">Oklaski</utt>
      <utt t="norm">Nikt nie powiedział złego słowa o straży pożarnej. Nikt nie powiedział złego słowa o ludziach, którzy tam, na miejscu ratowali sytuację. Mamy pretensje o działania rządu, administracji rządowej, a nie ludzi, którzy rzeczywiście tam pracowali. Kiedy padają zasadne pytania o liczbę ofiar śmiertelnych tej powodzi, premier znowu mówi, że to nie jest pytanie do niego, że to jest atak na polską Policję. Według premiera Tuska każdy, kto stawia pytania, atakuje polską Policję, co jest nieprawdą.</utt>
      <utt t="interrupt" by="Poseł Krystyna Skowrońska">Pan atakuje rząd, zamiast pomagać. Hańba!</utt>
      <utt t="reaction">Gwar na sali, dzwonek</utt>
      <utt t="norm">Bardzo dobrze opisała pani działanie Donalda Tuska. Brawo, bardzo dobrze, to słowo ciśnie mi się na usta.</utt>
      <utt t="interrupt" by="Poseł Krystyna Skowrońska">Proszę pana, pańskie…</utt>
      <utt t="reaction">Gwar na sali, dzwonek</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł…</utt>
    </speech>
    <speech speaker="Poseł Sławomir Mentzen">
      <utt t="norm">Donald Tusk rozpoczął wczoraj swoje wystąpienie od wezwania, żeby nie robić polityki na powodzi, po czym bez przerwy robił politykę na powodzi.</utt>
      <utt t="reaction">Oklaski</utt>
      <utt t="norm">Od samego początku nie robił nic poza polityką na powodzi. Płacimy na to państwo podatki i mamy względem tego państwa oczekiwania, że zajmie się bezpieczeństwem wewnętrznym, bezpieczeństwem zewnętrznym, zajmie się walką z klęskami żywiołowymi. Naprawdę nie mam wielu oczekiwań wobec was, ale oczekuję, że właśnie tym się zajmiecie.</utt>
      <utt t="interrupt" by="Poseł Gabriela Lenartowicz">Myślisz, że na tym…</utt>
      <utt t="norm">Oczekuję, że wywiążecie się ze swoich obowiązków, a jeżeli tego nie zrobicie, mamy prawo oczekiwać wyjaśnień, dlaczego tak się stało. Nie chodzi o próby zagadania tematu, próby zrzucenia odpowiedzialności na kogoś innego. Zadajemy właściwe pytania i oczekujemy na nie odpowiedzi.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Proszę o zabranie głosu przedstawiciela wnioskodawców posła Sławomira Mentzena… Nie, bardzo przepraszam. Proszę o zabranie głosu podsekretarza stanu…</utt>
      <utt t="interrupt" by="Poseł Krystyna Skowrońska">Wstyd, proszę pana, że pan nie pomaga w…</utt>
      <utt t="norm">Pani poseł…</utt>
      <utt t="reaction">Gwar na sali, dzwonek</utt>
      <utt t="norm">Proszę o wyciszenie emocji. Bardzo proszę wszystkich państwa o wyciszenie emocji.</utt>
      <utt t="interrupt" by="Poseł Krystyna Skowrońska">Hańba!</utt>
      <utt t="interrupt" by="Głos z sali">Proszę tę panią uspokoić.</utt>
      <utt t="norm">Proszę o zabranie głosu podsekretarza stanu w Ministerstwie Infrastruktury pana Przemysława Koperskiego. Panie ministrze, ma pan 10 minut do podziału z panem ministrem Wiesławem Leśniakiewiczem. Jest pan minister? Idzie. Dobrze, rozumiem. Zapraszam.</utt>
    </speech>
    <speech speaker="Podsekretarz Stanu w Ministerstwie Infrastruktury Przemysław Koperski">
      <utt t="norm">Szanowna Pani Marszałek! Wysoka Izbo! Na część pytań odpowiem ja, a na część pan minister. Na te pytania, na które nie odpowiemy w tej chwili, otrzymają państwo odpowiedź pisemną. Na wstępie chciałbym zdementować nieprawdziwe informacje, które podał pan poseł Puda. Właśnie przed chwilą rozmawiałem z wojewodą śląskim panem Markiem Wójcikiem. Poinformował mnie, że samorząd, o którym wspominał pan poseł, złożył wniosek o przesunięcie tej inwestycji na przyszły rok, więc nie jest tak, że ktoś złożył wniosek i nie otrzymał środków finansowych. Warto informować i podawać prawdziwe informacje, panie pośle, a nie kolejny raz wprowadzać Polki i Polaków, mieszkańców powiatu bielskiego, województwa śląskiego w błąd. Padły oczywiście też bardzo trafne pytania. Pani Zofia Czernow pytała, czy przez ostatnie 8 lat były realizowane wnioski samorządów. Części tych, które pani wymieniła, akurat nie zrealizowano. To prawda. Część pewnie została zrealizowana. Pewnie niedługo poznamy odpowiedź dotyczącą tego, jaki był klucz. Szanowni Państwo! Padły również pytania kierowane bezpośrednio do pani poseł Lenartowicz. To pani poseł Krawczyk, poseł Dejczak.</utt>
      <utt t="interrupt" by="Głos z sali">Dajczak.</utt>
      <utt t="norm">Były pytania kierowane bezpośrednio do Wód Polskich. Otrzymacie państwo bezpośrednie odpowiedzi w tej sprawie od Wód Polskich. Pan poseł Tomaszewski słusznie skierował wniosek o to, żeby wesprzeć straże pożarne. To jest bardzo dobry wniosek, panie pośle. Na pewno to wsparcie będzie realizowane, o czym będzie opowiadał, o czym pewnie szerzej będzie mówił mój kolega. Szanowni Państwo! O działalność Wód Polskich pytali również pan poseł Łącki i pani poseł Matusik-Lipiec. Odpowiedzi zostaną skierowane do państwa w trybie pisemnym.</utt>
      <utt t="interrupt" by="Głos z sali">Pani marszałek, to jest chyba jakiś żart.</utt>
      <utt t="norm">Na pozostałą część pytań odpowie pan minister.</utt>
      <utt t="interrupt" by="Głos z sali">To jest żart.</utt>
      <utt t="interrupt" by="Głos z sali">Na żadne pytanie nie odpowiedział.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. O zabranie głosu proszę podsekretarza stanu w Ministerstwie Spraw Wewnętrznych i Administracji pana Wiesława Leśniakiewicza.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Szanowna Pani Marszałek! Wysoka Izbo!</utt>
      <utt t="reaction">Gwar na sali, dzwonek</utt>
      <utt t="norm">Spotykałem się z panią marszałek wielokrotnie w Kłodzku, gdzie m.in. rozmawialiśmy z Powiatowym Zespołem Zarządzania Kryzysowego o tej sytuacji, więc nie wiem, co my powinniśmy jeszcze państwu przedłożyć…</utt>
      <utt t="interrupt" by="Poseł Piotr Kaleta">Wniosek o dymisję.</utt>
      <utt t="norm">…aby wyjaśnić, jakie działania były podejmowane przez ten rząd i jaka była współpraca z samorządem lokalnym, by ustrzec obywateli przed tymi zdarzeniami oraz by zminimalizować skutki.</utt>
      <utt t="interrupt" by="Głos z sali">Właśnie jej nie było.</utt>
      <utt t="norm">Przedstawiłem na samym początku sekwencję naszych działań, które podejmowaliśmy w ministerstwie spraw wewnętrznych. Mam jeszcze przygotowaną sekwencję działań, jaką przygotowywali wojewodowie we współpracy z samorządami. Mogę to jeszcze raz przedłożyć albo przekazać na piśmie, żebyśmy mieli pewność. Proszę państwa, w tym czasie, kiedy jeszcze prowadziliśmy działania ratownicze, komendant główny musiał absorbować swoje zasoby osobowe, po to by przygotowywać odpowiednie raporty – jakże ważne, bo dedykowane społeczeństwu – informujące również Wysoką Izbę, jakie działania podejmowaliśmy. Podejmowaliśmy działania adekwatne do zagrożeń, które wystąpiły. Jeszcze raz powtarzam: sekwencja zdarzeń związanych z uszkodzeniem zbiornika w Stroniu spowodowała zwiększony i dynamiczny napływ wody na tereny kluczowych gmin dotkniętych powodzią.</utt>
      <utt t="interrupt" by="Głos z sali">Pan znowu to czyta.</utt>
      <utt t="norm">Nie czytam, tylko mówię z głowy, bo byłem na miejscu i widziałem.</utt>
      <utt t="interrupt" by="Głos z sali">Znowu te same odpowiedzi.</utt>
      <utt t="norm">Sprawa wygląda następująco: krajowy system ratowniczo-gaśniczy jest systemem budowanym hierarchicznie. Siły lokalne są kierowane do działań w pierwszej kolejności i one podejmują skuteczne działania. Jeżeli są niewystarczające, komendanci aplikują o dodatkowe zasoby zarówno Państwowej Straży Pożarnej, jak i ochotniczych straży pożarnych. W pierwszym rzucie kieruje się ochotników z najbliżej położonych regionów, jak również jednostki Państwowej Straży Pożarnej. Ale do odwodów, tam, gdzie mamy najtrudniejsze sytuacje, kierujemy przede wszystkim Państwową Straż Pożarną z uwagi na skalę zagrożeń i konieczność… Proszę zauważyć, ile miejsc zostało ochronionych poprzez pracę strażaków i społeczności lokalnych. Mówimy o obszarach najbardziej zagrożonych. To dynamiczna woda, która schodziła ze zbiornika w Stroniu, spowodowała największe spustoszenie. Jak rozmawiałem z lokalnymi obywatelami, to tak właśnie mówili. To nie woda, która narastała poprzez opady deszczu, tylko rozerwany zbiornik. W konsekwencji miało to wpływ na zbiorniki retencyjne, w tym zbiornik w Nysie. Odpowiem jeszcze na kilka istotnych pytań, które były naprawdę ważne. Proszę państwa, kilka systemów musi ze sobą współdziałać. Cały system osłony meteorologicznej, która się potem przekłada na osłonę hydrologiczną, na pracę zbiorników – te elementy były na samym początku zdiagnozowane i sprawdzone. Chodziło o to, żeby sprawdzić, czy będziemy w stanie tę wodę utrzymać, i ewentualnie nie dopuścić do zalania kolejnych miast. To zarządzający zbiornikami podejmują kluczowe decyzje, co zrobić z wodą, w jakim momencie zwiększyć wypływy. Wiemy o tym, że zbiornik Stronie przyjmował 320 m3 na minutę, a zrzucał 80 m3 na minutę, bo na tyle był przygotowany. Ten zbiornik nie wytrzymał naporu wody, który spływał do niego. Stąd też właśnie te decyzje o alarmowaniu mieszkańców, o przekazywaniu informacji. Byłem w Kłodzku i rozmawialiśmy również ze sztabem lokalnym, czy są przygotowane zasoby i miejsca do ewentualnej ewakuacji. Proszę mi wierzyć, to nie było tak, że ludzie chętnie chcieli się ewakuować w pierwszej fazie tego zdarzenia. Każdy liczył na to, że woda nie będzie na tyle znacząca, żeby ewentualnie powodować dodatkowe zagrożenie. Takie informacje były również na bieżąco przekazywane, kiedy współpracowaliśmy ze sztabami. Kolejny element, który był tutaj podnoszony, to jest właśnie system Copernicus i kwestia związana z jego uruchomieniem. Komendant główny, jak również Instytut Meteorologii i Gospodarki Wodnej dzisiaj korzystają tylko z jednego obszaru tego systemu. On nam przede wszystkim ocenia skalę rozlewiska, które powstało, i ewentualnie sposób odprowadzenia wody w tych miejscach, które zostały zalane, rozlewiska, które należy usunąć. W tym obszarze komendant główny korzysta z tej bazy. Stąd też ta sytuacja, o której była mowa: komendant podał informację, że 19 września – nie, już 13 września uruchamiał ten system, po to żeby mieć diagnozę sytuacji zalanego obszaru i ewentualnie plan działań podejmowanych w tej drugiej fazie, fazie odpompowywania i ewentualnej pomocy ludziom w związku z usuwaniem wody z piwnic itd. Najpierw trzeba usunąć wodę z rozlewisk, a potem w kolejności jest usuwanie wody z piwnic. Jeżeli chodzi o pomoc, która ewentualnie miała być dedykowana mieszkańcom Bielska-Białej, to chciałbym powiedzieć jednoznacznie, że takie środki były przeznaczone przez wojewodę. Wojewoda przekazał 50 tys. zł mieszkańcom dotkniętym wcześniejszą powodzią. Na dziś już prawie 280 tys. zł zostało przeznaczonych na zasiłki dla tych mieszkańców województwa śląskiego, którzy zostali dotknięci powodzią. Aktualnie już są wydane 143 mln zł. Jesteśmy jeszcze w trakcie pierwszej fazy odbudowy albo pomocy mieszkańcom. Potem się zacznie druga faza, już z udziałem ministra Kierwińskiego, który będzie pełnomocnikiem. O tym była mowa w dniu wczorajszym, czyli o całym systemie pomocy mieszkańcom i odbudowie całej infrastruktury, która jest zniszczona. Zapewne również pan Polaczek dostanie odpowiedź na pytanie, w których obszarach infrastruktura została zniszczona i jakie ewentualnie trzeba będzie ponieść koszty na jej odbudowę. Dlatego uważam, że krytyczne słowa kierowane pod naszym adresem, ludzi odpowiedzialnych za cały system przygotowania do działań ratowniczych i minimalizowania skutków powodzi, są dla mnie nie do przyjęcia, bowiem na tym etapie zrobiliśmy absolutnie wszystko, co było w naszej mocy, żeby maksymalnie przygotować zasoby i udzielać pomocy. Jak idzie wysoka woda w zbiornikach górskich, to nie ma możliwości jej ograniczenia i rozprzestrzenienia. Są sytuacje, że nawet zmywa nam rękawy, zmywane są worki. A jeżeli w zbiorniku retencyjnym, który był nad Stroniem Śląskim, było 1300 tys. m3 wody, ta woda w krótkim okresie spływała w dolne części Kotliny Kłodzkiej. Zginęło aż siedem osób w tej sytuacji. Pamiętam jeszcze powódź z 2010 r. Wtedy zginęło aż 29 osób. O siedem osób za dużo – nie ulega wątpliwości. Będą rozstrzygane wszystkie okoliczności. W jakich okolicznościach te osoby uległy właśnie tej sytuacji destrukcyjnej? Apelowaliśmy od pierwszych dni. Pamiętam, jak szedłem z pierwszego spotkania w RCB. Już miałem spotkanie z mediami, podczas którego mówiliśmy</utt>
      <utt t="reaction">Dzwonek</utt>
      <utt t="norm">, że mogą być duże zagrożenia w Kotlinie Kłodzkiej, że mogą być zagrożenia na ziemi dolnośląskiej. Media to przekazywały. Rządowe Centrum Bezpieczeństwa przekazało 21 różnego rodzaju ostrzeżeń informujących mieszkańców o tej sytuacji, która będzie miała miejsce, lub sytuacji prognozowanej. RCB zawsze z pewnym wyprzedzeniem przekazuje określone informacje dla obywateli. Stąd też w moim przekonaniu podjęto szereg działań, które miały zminimalizować te straty. Proszę zauważyć, że dzięki współpracy albo pracy wielu zbiorników retencyjnych udało się ileś tych miejscowości wzdłuż Odry uratować. To nie jest 1997 r. Opad był na poziomie z 1997 r. Zresztą analizy pokazują to jednoznacznie. Stąd też w tamtych latach mieliśmy i zalane Opole, i zalany Wrocław. Znaczący napływ wody miał miejsce również w Głuchołazach, ale on głównie był potęgowany obfitymi deszczami na terenie Czech. Nie mogę się zgodzić ze stwierdzeniem, że nie ostrzegaliśmy mieszkańców, bo na każdym kroku ostrzegaliśmy.</utt>
      <utt t="reaction">Oklaski</utt>
      <utt t="norm">My braliśmy udział bezpośrednio w tych działaniach na miejscu zdarzenia. Poprzez media różne informacje również były przekazywane. Premier przekazywał określone informacje obywatelom o zagrożeniach i ewentualnie o skutkach, które mogą nastąpić.</utt>
      <utt t="interrupt" by="Poseł Anna Paluch">Już lepiej, żeby nie przekazywał.</utt>
      <utt t="norm">Stąd też nie można się zgodzić z tym, że zakłamywaliśmy informacje albo je ukrywaliśmy, bo nie o to chodziło w tym przekazie bezpośrednio dedykowanym mieszkańcom. Żeby państwo widzieli, jak pracuje sztab… Ale to był pewien fragment naszej pracy. Praca była realizowana w powiatach, województwach i w kluczowym sztabie.</utt>
      <utt t="interrupt" by="Głos z sali">Na pokaz.</utt>
      <utt t="norm">Potem jeszcze odbywały się kluczowe rozmowy dotyczące tego, jak realizować działania, a nie tylko i wyłącznie ta część, która była przekazywana społeczeństwu, aczkolwiek ona nie była reżyserowana, tylko była pokazywana na żywo. Stąd niektóre takie przekłamania, które się pojawiały, albo nie do końca sprawdzone informacje, bo tak dynamicznie pracował sztab. Dochodziła jakaś informacja, trzeba było ją zweryfikować, sprawdzić. Wielkie uznanie dla społeczności lokalnej, właśnie sołtysów, którzy to wzięli na siebie. To samorząd lokalny jest kluczowym elementem. Za moment będziemy rozmawiać o ustawie o ochronie ludności. Będzie ważnym dopełnieniem całego systemu bezpieczeństwa naszego państwa. Za pomocą tej ustawy chcielibyśmy nareszcie zbudować dobry system ostrzegania i alarmowania ludności</utt>
      <utt t="reaction">Oklaski</utt>
      <utt t="norm">, który będzie choćby nawet współpracować ze zbiornikami. Na podstawie sytuacji w zbiornikach będzie można bezpośrednio alarmować mieszkańców o sytuacji, która może ich spotkać. Bardzo dziękuję za uwagę.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje marszałek Sejmu Szymon Hołownia</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie ministrze. Wypowiedź ta kończy rozpatrywanie tego punktu porządku dziennego. Przystępujemy do rozpatrzenia punktów 13. i 14. porządku dziennego: 13. Pierwsze czytanie rządowego projektu ustawy o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw (druki nr 672 i 672-A). 14. Pierwsze czytanie poselskiego projektu ustawy o szczególnych rozwiązaniach związanych ze wsparciem finansowym dla poszkodowanych przez powódź w 2024 roku (druk nr 669). Dobrze, zaraz seniorów pozdrowię albo teraz ich pozdrowię. Seniorzy z Koła Polskiego Związku Emerytów, Rencistów i Inwalidów oraz pani burmistrz Czaplinka – bardzo serdecznie was pozdrawiamy.</utt>
      <utt t="reaction">Oklaski</utt>
      <utt t="norm">Będziecie mieli okazję usłyszeć, jak pan minister spraw wewnętrznych i administracji Tomasz Siemoniak przedstawia uzasadnienie projektu ustawy wraz z autopoprawką zawartego w drukach nr 672 i 672-A. Bardzo proszę, panie ministrze. Czy kogoś pominąłem? Pani posłanka Renata Rak zaprosiła. Potwierdzacie? Rozumiem, że tak było.</utt>
      <utt t="interrupt" by="Głos z sali">Tak.</utt>
      <utt t="norm">Dobrze, więc wszystko już jest rozliczone. Panie ministrze, bardzo proszę.</utt>
    </speech>
    <speech speaker="Minister Spraw Wewnętrznych i Administracji, Koordynator Służb Specjalnych Tomasz Siemoniak">
      <utt t="norm">Panie Marszałku! Wysoki Sejmie! Wczoraj Wysoka Izba wysłuchiwała informacji prezesa Rady Ministrów i ministrów na temat sytuacji powodziowej. W ramach tej informacji zapowiadaliśmy, że dziś przedkładamy Wysokiej Izbie projekt ustawy o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw. Będę chciał państwu przedstawić kilka głównych założeń tego projektu, prosząc bardzo o to, żeby ze względu na sytuację Wysoka Izba bardzo pilnie tym projektem się zajęła. Oczywiście ważnym kontekstem tego projektu jest to, że Rada Ministrów 16 września, na samym początku zdarzeń powodziowych, wprowadziła po raz pierwszy w historii stan klęski żywiołowej jako zdefiniowany konstytucyjnie stan nadzwyczajny. Dodać trzeba, że powódź z 1997 r. jeszcze nie była w czasie obowiązywania konstytucji z 1997 r., więc ten stan prawny wtedy był inny. Także 17 września Rada Ministrów wydała rozporządzenie uruchamiające w trybie natychmiastowym przewidziane ustawą powodziową z 2011 r. mechanizmy pomocowe, w tym zasiłek powodziowy oraz szczególny tryb udzielania dotacji dla gmin dotkniętych kataklizmem. Zwrócę uwagę, że 16 września zapadła także decyzja o tym, że zasiłek powodziowy to 2 tys., natomiast zasiłek z pomocy społecznej dla poszkodowanych przez powódź wzrósł z 6 tys. do 8 tys. To rozporządzenie w sprawie wprowadzenia stanu klęski żywiołowej było już kilkukrotnie nowelizowane. Jeśli chodzi o zakres terytorialny, to tym rozporządzeniem były obejmowane po prostu kolejne powiaty, kolejne gminy. Kolejnym etapem stało się dla Rady Ministrów opracowanie specjalnej ustawy nowelizującej ustawę z 16 września 2011 r. o szczególnych rozwiązaniach związanych z usuwaniem skutków powodzi. To bardzo duża praca wykonana przez wszystkie ministerstwa. Chociaż Ministerstwo Spraw Wewnętrznych i Administracji jest tym resortem, który wniósł to na posiedzenie rządu, mam zaszczyt reprezentować rząd, to jest to praca wszystkich resortów. Jest to ustawa, która dotyczy bardzo różnych dziedzin życia, dlatego w toku dalszej pracy bardzo wielu ministrów, wiceministrów będzie tutaj do państwa dyspozycji, żeby przedstawiać rozwiązania, występować przed Wysoką Izbą bądź przed komisjami. Najważniejsze zagadnienia zawarte w tej ustawie dotyczą uproszczenia procedur wykonywania świadczeń medycznych wobec osób na terenach objętych powodzią. Na podstawie praktyki w czasie tych kilkunastu trudnych dni uznaliśmy, Ministerstwo Zdrowia uznało, że w tym obszarze należy dokonać pewnych uproszczeń po to, aby różne rozwiązania, które przyjęliśmy, też rozwiązania tymczasowe, to znaczy skierowanie tam ambulatorium Państwowej Straży Pożarnej czy szpitala polowego Ministerstwa Obrony Narodowej w Nysie, mogły funkcjonować w oparciu o nowy stan prawny. Jest to też kwestia wprowadzenia świadczenia, zasiłku losowego na cele edukacyjne w wysokości 1 tys. zł dla dzieci i uczniów. Jest to wsparcie finansowe przyznawane w sytuacjach losowych dla uczniów poszkodowanych w wyniku powodzi, podkreślę to, niezależnie od spełnienia przez rodzinę ucznia kryterium dochodowego. Ustawa dotyczy też związanych z powodzią ułatwień dla pracowników młodocianych realizujących przygotowanie zawodowe u pracodawców, uzupełnienia przepisów w związku ze szkodami, jakich doznała w wyniku powodzi infrastruktura szkół, przedszkoli i innych jednostek systemu oświaty, czy umożliwienia wykorzystania środków Państwowego Funduszu Rehabilitacji Osób Niepełnosprawnych na usunięcie powstałych na skutek powodzi szkód, jeśli chodzi o zlikwidowane uprzednio bariery techniczne i architektoniczne w przedszkolach, szkołach i placówkach systemu oświaty. Ustawa dotyczy również tymczasowego zniesienia ograniczeń liczby uczniów w oddziałach klasowych na terenach powodziowych oraz umożliwienia tworzenia tymczasowych miejsc nauki. Wczoraj pani minister Barbara Nowacka informowała Wysoką Izbę, ile szkół jest zamkniętych, dlatego że uszkodzenia budynków wymagają dłuższego remontu, w niektórych przypadkach remontu, który będzie wymagał znaczniejszych nakładów. W związku z tym, aby zapewnić ciągłość edukacji, ograniczenie liczby uczniów zostanie tymczasowo zniesione. Ustawa dotyczy także rozszerzenia katalogu odbiorców wsparcia udzielanego z Funduszu Wsparcia Kredytobiorców o kredytobiorców, którzy chociażby czasowo utracili możliwość korzystania z domu jednorodzinnego lub lokalu mieszkalnego na skutek powodzi. Ustawa dotyczy również ułatwień w zakresie odtwarzania zniszczonej i uszkodzonej infrastruktury transportowej i kolejowej m.in. z wykorzystaniem mechanizmu opartego na Rządowym Funduszu Rozwoju Dróg. W tym celu proponuje się wprowadzenie w funduszu nowej kategorii zadań do dofinansowania, czyli tzw. zadań powodziowych polegających na budowie, przebudowie lub remoncie dróg wojewódzkich, dróg powiatowych lub dróg gminnych zniszczonych lub uszkodzonych w wyniku powodzi lub osunięcia ziemi we wrześniu 2024 r. Ustawa dotyczy również ułatwień w zakresie przepisów dotyczących rejestracji pojazdów i skrócenia procedur prowadzonych przez organy właściwe, jeśli chodzi o udzielanie zgód wodnoprawnych. Jest to związane z przeciwdziałaniem skutkom powodzi. Ma to na celu stworzenie prawnych możliwości pozwalających na szybszą i proszą odbudowę, remont lub rozbiórkę urządzeń wodnych, które zostały uszkodzone lub zniszczone na skutek powodzi. Będzie też istniała możliwość zawieszenia natychmiastowej wykonalności tytułu wykonawczego w postępowaniu egzekucyjnym na wniosek dłużnika lub wstrzymania jego wykonania. W tym projekcie proponuje się, aby pracownikowi zamieszkującemu tereny objęte powodzią przysługiwało w czasie trwania powodzi zwolnienie od pracy w wymiarze do 20 dni. Celem przepisu jest zapewnienie pracownikom dodatkowego czasu wolnego pozwalającego na podjęcie działań koniecznych dla usunięcia skutków powodzi. W okresie tego zwolnienia pracownik zachowuje prawo do wynagrodzenia w wysokości połowy wynagrodzenia. Wskazuje się, że wójt, burmistrz czy prezydent miasta może upoważnić w formie pisemnej każdego pracownika urzędu gminy oraz gminnej jednostki organizacyjnej do wydawania decyzji o przyznaniu oraz o wypłacie zasiłku. To jest bardzo ważna praktyczna sprawa związana z tym, że zasiłki, o których wcześniej wspominałem, muszą być wypłacane przez system pomocy społecznej gminy. Często wśród poszkodowanych są pracownicy społeczni. Często zdarza się też w tych poszkodowanych gminach, że budynki, w których mieszczą się gminne bądź miejskie ośrodki pomocy społecznej, też zostały uszkodzone. Potrzeba takiej regulacji, aby te działania były przeprowadzane we właściwym tempie. Wczoraj z minister rodziny i pracy informowaliśmy o tym, że zasiłki otrzymało już ok. 30 tys. rodzin. Zgodnie z dzisiejszymi przewidywaniami te wypłaty następują cały czas. Na koniec dnia będzie to 38 tys. rodzin. Aby to działało sprawnie, burmistrz, prezydent miasta czy też wójt może wydać decyzję o tym, że każdy pracownik inny niż ci, którzy na co dzień zajmują się sprawami pomocy społecznej, może przeprowadzać takie operacje. Podkreślę, że ta procedura jest niesłychanie prosta. Przyjmowane są także ustne wnioski po to, aby pieniądze do potrzebujących trafiły jak najszybciej. Projekt przewiduje również zmiany w ustawie z dnia 26 kwietnia 2007 r. o zarządzaniu kryzysowym usprawniające proces wydawania poleceń przez prezesa Rady Ministrów z własnej inicjatywy albo na wniosek szefa Kancelarii Prezesa Rady Ministrów lub ministra kierującego działem administracji rządowej. To też istotna, jak sądzę, propozycja. Wczoraj Wysokiej Izbie wspominałem o tym, że na terenie czterech gmin powołani zostali pełnomocnicy ministra spraw wewnętrznych i administracji, którzy przejęli od burmistrzów kwestie zarządzania kryzysowego i usuwania skutków powodzi. To są strażacy, komendanci Państwowej Straży Pożarnej. Uważamy, że to rozwiązanie bardzo się sprawdziło, że w tych gminach, które są bardzo poszkodowane, ten typ wzmocnienia, nie zastąpienia, bo to nie jest żadna forma komisarza czy odebrania władzy burmistrzowi, to jest forma mocnego wsparcia i dobrego zorganizowania przez władze rządowe, przez służby państwowe tych fragmentów działania, które są w danym momencie krytyczne dla funkcjonowania gminy. To jest także dyspozycja, mówię o projekcie ustawy, rozdysponowanie nadwyżki laptopów i przekazanie ich organom prowadzącym szkoły w roku szkolnym 2024/2025 w celu wykorzystania ich przez uczniów. To jest wprowadzenie świadczenia interwencyjnego dla przedsiębiorców wypłacanego przez Zakład Ubezpieczeń Społecznych. W zakresie właściwości ministra spraw wewnętrznych i administracji w projekcie przewidziano także wprowadzenie możliwości szczepień funkcjonariuszy Policji, Straży Granicznej i strażaków Państwowej Straży Pożarnej w przypadku wystąpienia lub możliwości wystąpienia na stanowisku służbowym szkodliwego biologicznego czynnika chorobotwórczego, przeciw któremu jest dostępna szczepionka. To jest nieobowiązkowe oczywiście, natomiast jest to możliwość. Szczepionki dzięki współpracy z Ministerstwem Zdrowia, Rządową Agencją Rezerw Strategicznych zostały zapewnione, więc wszyscy funkcjonariusze, dotyczy to też żołnierzy, jeśli mają potrzebę szczepienia, to taka możliwość w projekcie jest wskazana. Oczywiście samorządy, z tego, co wczoraj słyszeliśmy tutaj, na sali, też organizują szczepienia dla mieszkańców, żeby unikać ryzyk związanych z chorobami, które mogą pojawić się w związku z tym, że była powódź. Jest też wprowadzenie rekompensaty dla funkcjonariuszy Policji, Straży Granicznej oraz Państwowej Straży Pożarnej za czas służby przekraczający 40 godzin tygodniowo, którzy pełnili służbę w okresie od 13 września do 31 października, realizując zadania związane ze stanem klęski żywiołowej. Jeszcze będę prosił pana ministra Krzysztofa Paszyka, żeby wykorzystał ten czas do końca, przedstawiając pewien ważny element tych rozwiązań. Natomiast chciałbym Wysoką Izbę zapewnić o tym, że te rozwiązania to są szybkie rozwiązania. To, czego potrzeba na ten moment, to te narzędzia, których administracja rządowa, samorządowa potrzebuje. Pracujemy nad kolejnymi rozwiązaniami prawnymi, które będą wynikały z wniosków ze zdarzeń powodziowych, i pracujemy nad programem „Odbudowa plus”, tzn. nad tymi wszystkimi działaniami, które będą prowadziły do szybkiej odbudowy tego, co zostało zniszczone w wyniku powodzi w ostatnich tygodniach. Dziękuję bardzo. Jeśli pan marszałek pozwoli, poproszę pana ministra.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Oczywiście. Dziękuję bardzo, panie ministrze. Bardzo proszę pana ministra rozwoju i technologii Krzysztofa Paszyka, który dokończy tę prezentację.</utt>
    </speech>
    <speech speaker="Minister Rozwoju i Technologii Krzysztof Paszyk">
      <utt t="norm">Bardzo dziękuję. Panie Marszałku! Panowie Ministrowie! Panie i Panowie Posłowie! Chcę wskazać bardzo krótko na instrument, który został zawarty w ustawie, którą przygotował rząd. On został dołożony w autopoprawce i jest odpowiedzią na bardzo ważny postulat przedsiębiorców z terenów dotkniętych powodzią. Wprowadzamy zupełnie nieznany dotychczas instrument pomocowy, instrument, który wyjdzie naprzeciw…</utt>
      <utt t="interrupt" by="Poseł Piotr Kaleta">Wyjdzie bokiem.</utt>
      <utt t="norm">…oczekiwaniom dostępu do uproszczonej procedury przekazywania środków, które będą w łatwy sposób do uruchomienia. Chcemy przeznaczyć 1 mld zł – za to bardzo dziękuję panu ministrowi Andrzejowi Domańskiemu – na program, który będzie realizowany przez Zakład Ubezpieczeń Społecznych. Tam jest system, są narzędzia do tego, aby został on przeprowadzony w sposób sprawny. Program będzie opierał się na jednorazowym świadczeniu dla przedsiębiorców. Wysokość tego świadczenia będzie obliczana w jeden z dwóch sposobów dogodnych dla przedsiębiorcy. Pierwszy sposób wyliczenia tego świadczenia to będzie iloczyn ilości osób ubezpieczonych, a więc myślimy o specyfice takiej branży jak turystyka, gdzie nie wszyscy byli pracownikami na umowę o pracę, i kwoty najpewniej oscylującej w okolicach kilkunastu tysięcy złotych. To doprecyzuje szczegółowo rozporządzenie. Drugi parametr, który będzie z pewnością korzystnym dla samozatrudnionych, dla tych, którzy sami prowadzą działalność gospodarczą, to będzie procent średniomiesięcznego przychodu</utt>
      <utt t="reaction">Dzwonek</utt>
      <utt t="norm">tego podmiotu gospodarczego za ubiegły rok. To jest… w prosty sposób do wyliczenia. To jest narzędzie, które jest do zrealizowania w ciągu kilkunastu dni, i myślę, że wyjdzie naprzeciw dzisiaj oczekiwaniom, jeżeli chodzi o pomoc w szybkim odbudowaniu firm, w szybkim przywróceniu ich do normalnej działalności,</utt>
      <utt t="reaction">Oklaski</utt>
      <utt t="norm">na co, nie ukrywam, bardzo liczymy, bo zależy nam jako rządowi na tym, aby życie gospodarcze dalej mogło tam się rozwijać, dalej mogło stymulować rynek pracy, wspierać ten rynek pracy. To jest dzisiaj niezwykle ważna rzecz. Cieszę się, że to unikatowe, dotychczas niespotykane narzędzie znalazło się w tym projekcie ustawy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie ministrze. Pozdrawiamy Szkołę Podstawową w Bogdańcu w województwie lubuskim</utt>
      <utt t="reaction">Oklaski</utt>
      <utt t="norm">, która przyjechała tu na zaproszenie pani posłanki Krystyny Sibińskiej. Pozdrawiamy was serdecznie. Jest też pani posłanka, która za chwilę, mam nadzieję, do nas wróci. Bardzo dziękuję panom ministrom. Proszę teraz pana posła Andrzeja Śliwkę o przedstawienie uzasadnienia poselskiego projektu ustawy o szczególnych rozwiązaniach związanych ze wsparciem finansowym dla poszkodowanych przez powódź w 2024 roku. Jest on zawarty w druku nr 669. Bardzo proszę, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję, panie marszałku. Panie Marszałku! Wysoka Izbo! Na pierwszym miejscu powinna być pomoc, dlatego też już 17 września złożyliśmy w Sejmie projekt ustawy o szczególnych rozwiązaniach związanych ze wsparciem finansowym dla poszkodowanych przez powódź. Jako jedyny klub w parlamencie złożyliśmy taki projekt, ponad tydzień wcześniej niż spóźniony projekt rządowy, który przed chwilą przedstawiał pan premier Siemoniak. Nasz projekt zakłada w pierwszej kolejności ponad 24 tys. bezzwrotnej pomocy doraźnej dla poszkodowanych w powodzi. Decyzja przyznająca pomoc ma być wydana z rygorem natychmiastowej wykonalności. Szeroki, elastyczny katalog, na co te środki mogą zostać wydatkowane. Warto zapytać, skąd się wzięła ta kwota 24 tys. Jest to trzykrotność przeciętnego wynagrodzenia w sektorze przedsiębiorstw w sierpniu 2024 r. Nie jest to kwota wzięta z kosmosu, tylko ma oparcie w uwarunkowaniach gospodarczych. Niestety tak nie jest w propozycji rządowej. Nie wiem, skąd państwo wzięliście tę kwotę 8 tys. Może to jest odpowiednik kurtki Donalda Tuska, w której tam paradował na wałach i na posiedzeniach tych sztabów wyborczych, jak mówił pan minister Siemoniak.</utt>
      <utt t="interrupt" by="Głos z sali">A ile wy wydawaliście?</utt>
      <utt t="norm">Co do terminu wypłaty, to wskazaliśmy 3-dniowy termin wypłaty środków przez wójtów, burmistrzów, prezydentów. Kolejna propozycja, która znajduje się w naszym projekcie ustawy, zakłada 100% kosztów odbudowy budynków mieszkalnych i gospodarczych po stronie państwa, szeroki katalog uprawnionych do otrzymania tej pomocy. To nie tylko właściciele, nie tylko osoby, którym przysługuje spółdzielcze własnościowe prawo do tego lokalu czy lokatorskie prawo do tego lokalu, lecz także najemcy, osoby, na rzecz których zostało ustanowione dożywocie czy też służebność mieszkania, przy czym w przypadku tych czterech ostatnich osób, podmiotów uprawnionych wymagana będzie, szanowni państwo, Wysoka Izbo, zgoda właściciela, co jest naturalne, ale także co przyspieszy ten całkowity proces związany z otrzymywaniem tych środków. Tak samo jak w poprzedniej propozycji szeroki, elastyczny katalog, na co można wydatkować te środki, co można sfinansować, zarówno koszty remontu, jak i zakup urządzeń infrastruktury niezbędnych do doprowadzenia ciepła, wody, energii. To są rzeczy podstawowe, to są rzeczy niezbędne właśnie w takiej sytuacji, w jakiej powodzianie się znaleźli. Jeżeli oczywiście jest taka potrzeba, jest możliwość wypłacania danych środków w transzy. To wszystko znajduje się w naszym projekcie ustawy. Jeśli chodzi o uruchomienie tych środków, bo to jest bardzo ważne, to wójt, burmistrz albo prezydent sporządza wniosek, przedstawia go wojewodzie, a on błyskawicznie ma to zweryfikować, akceptować i przelewać środki. Zresztą to jest sprawdzona, dobra metoda, która była wykorzystywana w przypadku działań pomocowych związanych z pandemią COVID, działań pomocowych w sytuacji wybuchu za naszą wschodnią granicą wojny. Trzeba powiedzieć sobie wprost: dzięki właśnie pewnej sprawczości, dobremu działaniu wojewodów, którzy funkcjonowali, można powiedzieć, dzień i noc, udało się właśnie w taki sprawny sposób te środki wydatkować. Widzę, że są tu, na sali pan poseł Hreniak, wojewoda Hreniak, pan wojewoda Bogucki, pan wojewoda Wieczorek, którzy bardzo sprawnie w tym temacie działali. Oni w debacie mogą pewnie jeszcze wiele rzeczy o tym powiedzieć, nie tylko w przypadku środków COVID-owych czy związanych z pomocą czy z kolejnymi tarczami, lecz również w przypadku środków z ERFIL-u, środków z Polskiego Ładu czy z rządowego Funduszu Dróg Samorządowych. Rola wojewody była kluczowa i właśnie dzięki sprawności wojewodów udało się w sposób tak sprawny i gospodarny wydatkować te środki. Kolejne założenie, kolejna propozycja naszego projektu zakłada dodatkowy urlop na koszt państwa dla poszkodowanych w powodzi wolontariuszy i druhów ochotniczych straży pożarnych, zakłada 20 dni wolnych od pracy z powodu zdarzenia klęskowego. Bardzo się cieszę, panie premierze – zwracam się do pana premiera Siemoniaka, który teraz rozmawia przez telefon – że państwo ściągnęliście to. Jestem wielkim zwolennikiem tego, żebyście kopiowali wszystkie dobre pomysły. Mam naprawdę gorący apel do pana premiera Siemoniaka, żeby przekazał ten cały projekt ustawy wszystkim członkom Rady Ministrów.</utt>
      <utt t="reaction">Oklaski</utt>
      <utt t="norm">Wprowadźcie go. Niepotrzebnie czekaliście 7 dni, ponad 7 dni, dokładnie to od 17 września…</utt>
      <utt t="interrupt" by="Głos z sali">11 dni.</utt>
      <utt t="norm">…kiedy ten projekt został złożony, a państwo złożyliście dopiero 25 września rządowy projekt. Niepotrzebnie. Były tu gotowe rozwiązania. Nie będziemy walczyli o prawa autorskie, bo zależy nam na tym, żeby te dobre rozwiązania weszły w życie, więc jak najbardziej zachęcam, żebyśmy te 20 dni wolnych od pracy z powodu zdarzenia klęskowego szybko wspólnie wprowadzili, tak samo jak wyrównanie dla druhów OSP stanowiące różnicę między utraconym wynagrodzeniem lub zarobkiem a ekwiwalentem wynikającym z ustawy o ochotniczych strażach pożarnych. Tak samo zależałoby mi na tym, żebyście państwo w swoim projekcie rządowym… Niestety państwo tego nie uwzględniliście, ale na szczęście jest nasz projekt poselski, który właśnie zakłada, że pracownikowi, który uczestniczył w działaniach ratowniczych, akcjach pomocowych, czynnościach związanych właśnie z działaniem niwelującym skutki powodzi, przysługuje prawo zwolnienia od pracy z zachowaniem wynagrodzenia. Jest to bardzo ważny przepis i on powinien również wejść w życie. Kolejnym elementem, który znajduje się w naszym projekcie ustawy, jest materia, którą państwo całkowicie odpuściliście. Dziwię się temu, ponieważ całkowicie pominęliście przedsiębiorców. W naszym projekcie, który jest wynikiem pewnych doświadczeń, które państwo polskie zdobyło w ostatnich latach, związanych właśnie z pandemią COVID, ze skutkami wojny za naszą wschodnią granicą, pomoc dla przedsiębiorców zawierająca świadczenie postojowe, zwolnienie z ZUS-u… Nie, panie premierze, propozycja, która jest pana ministra Domańskiego, że państwo chcecie za okres od sierpnia do grudnia rolować możliwość płatności ZUS do końca roku 2025… Tu trzeba podjąć naprawdę odważną decyzję, taką, jaką podjął rząd pana premiera Mateusza Morawieckiego, żeby zwolnić przedsiębiorców na terenach objętych klęską żywiołową z płatności ZUS. Zresztą państwa koalicjanci, pan marszałek Hołownia, pan premier Władysław Kosiniak-Kamysz, w kampanii wyborczej mówili o dobrowolnym ZUS. To właśnie dla tych przedsiębiorców, którzy tam funkcjonują, trzeba taki dobrowolny ZUS wprowadzić. I bardzo ważna propozycja, która znajduje się w naszym projekcie, czyli utworzenie Funduszu Przeciwdziałania Skutkom Powodzi. To mechanizm, który jest doskonale znany, znany samorządom, bo trzeba powiedzieć jasno, że w znacznej mierze to samorządy będą sobie radziły właśnie ze skutkami powodzi. Samorządowcy znają ten mechanizm chociażby z Programu Inwestycji Strategicznych. Właśnie Dolny Śląsk i Opolszczyzna na przestrzeni ostatnich 18 miesięcy rządów Zjednoczonej Prawicy z Programu Inwestycji Strategicznych otrzymały ponad 11 mld zł na niezbędne inwestycje. Dlatego też ten mechanizm, który jest sprawdzony, który jest szanowany przez samorządowców, powinien zostać tutaj zastosowany. Nie ma co wyważać otwartych drzwi, panie ministrze, warto korzystać z mechanizmów, które są dostępne. To samorządy będą decydowały, na co te środki będą przeznaczane, a rządowe wsparcie będzie na poziomie aż do 98% wartości inwestycji. Panie Marszałku! Wysoka Izbo! To są założenia projektu poselskiego. Tak jak powiedziałem, ten projekt poselski został złożony 17 września do laski marszałkowskiej. Czekaliśmy ponad tydzień na to, ażeby zostało zwołane posiedzenie Sejmu. Bardzo żałuję, że zamiast od razu wziąć się do pracy, musieliśmy czekać aż ponad tydzień na to, aż pan marszałek wróci z wycieczki z Turcji.</utt>
      <utt t="interrupt" by="Poseł Mirosław Suchoń">Przestań kłamać.</utt>
      <utt t="norm">Bardzo żałuję, że nie podjęliśmy działań od razu jako parlament. My jako Prawo i Sprawiedliwość byliśmy do tego gotowi, tym bardziej że, gdybyśmy podjęli już teraz te działania, te środki już by były u osób, które dotknęła powódź.</utt>
      <utt t="reaction">Oklaski</utt>
      <utt t="interrupt" by="Głos z sali">Wstyd!</utt>
      <utt t="norm">To jest niestety rzecz, której państwo może nie rozumiecie, ale nie zakrzyczycie tego, bo ta debata, która jest dzisiaj, powinna odbyć się ponad tydzień temu. Ale jak zawsze jesteście spóźnieni. Jesteście spóźnieni jako rząd, jesteście spóźnieni jako większość parlamentarna.</utt>
      <utt t="interrupt" by="Głos z sali">Sam jesteś spóźniony.</utt>
      <utt t="interrupt" by="Głos z sali">Co ty gadasz?</utt>
      <utt t="norm">Szczerze powiedziawszy, kiedy słuchałem waszych pierwszych propozycji, włos się jeżył na głowie.</utt>
      <utt t="interrupt" by="Poseł Mirosław Suchoń">Włos się jeży, jakie bzdury opowiadasz.</utt>
      <utt t="norm">Wszyscy pamiętamy lichwiarską pożyczkę pani Hennig-Kloski, która… Nie wiem, z czego to wynika. Może z tego, że miała doświadczenie w pracy w instytucjach finansowych, myślałem, że w bankowości, a nie w chwilówkach, bo rzeczywiście ta lichwiarska propozycja, która padła…</utt>
      <utt t="interrupt" by="Głos z sali">Spadaj!</utt>
      <utt t="norm">Zgadzam się z posłami Trzeciej Drogi, którzy mówią, że ta propozycja była skandalem, ale to wasza pani minister taką propozycję złożyła.</utt>
      <utt t="reaction">Oklaski</utt>
      <utt t="norm">A co najgorsze, jeszcze głosowała przeciwko podjęciu działań. Wczoraj było głosowanie, pan marszałek chciał włączyć do posiedzenia procedowanie nad tymi ustawami. Pani Hennig-Kloska głosowała przeciwko. To świadczy o tym, że widocznie nie była zainteresowaniresowana procedowaniem nad tymi ustawami.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, zwracam panu uwagę, że odbiega pan od tematu wystąpienia. Ma pan przedstawić uzasadnienie projektu, a nie ma pan opowiadać swoich wrażeń z wczorajszych głosowań. Panie pośle, w swoim wystąpieniu odbiega pan od przedmiotu obrad określonego w porządku dziennym.</utt>
    </speech>
    <speech speaker="Poseł Andrzej Śliwka">
      <utt t="norm">Panie marszałku, chciałbym panu zwrócić uwagę, że to jest mój czas, i bardzo proszę, żeby pan mi nie przerywał.</utt>
    </speech>
    <speech speaker="Marszałek Szymon Hołownia">
      <utt t="norm">Przepraszam bardzo, ale na razie to ja prowadzę obrady. Przywołuję więc pana do rzeczy.</utt>
      <utt t="reaction">Oklaski</utt>
      <utt t="norm">Proszę kontynuować.</utt>
    </speech>
    <speech speaker="Poseł Andrzej Śliwka">
      <utt t="norm">Panie marszałku, ja mówię do rzeczy, tylko że to, co panu może się nie podobać… Bardzo bym prosił…</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, na podstawie art. 175 regulaminu Sejmu ponownie przywołuję pana do rzeczy. Bardzo proszę kontynuować.</utt>
      <utt t="interrupt" by="Poseł Zbigniew Bogucki">To skandal, panie marszałku.</utt>
      <utt t="interrupt" by="Głos z sali">Co pan wyprawia?</utt>
    </speech>
    <speech speaker="Poseł Andrzej Śliwka">
      <utt t="norm">Panie Marszałku! Wysoka Izbo! Ja sobie zdaje sprawę, że te słowa mogą pana…</utt>
    </speech>
    <speech speaker="Marszałek Szymon Hołownia">
      <utt t="norm">Czy pani poseł chce, żebym stwierdził, że zakłóca pani obrady Sejmu?</utt>
      <utt t="reaction">Wypowiedź poza mikrofonem</utt>
      <utt t="norm">Nie ma najmniejszego problemu.</utt>
      <utt t="reaction">Oklaski</utt>
      <utt t="interrupt" by="Głos z sali">A co pan nas straszy?</utt>
      <utt t="norm">Proszę kontynuować.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo bym prosił pana marszałka o to, żeby zachowywał się jak druga osoba w państwie, a nie jak partyjny funkcjonariusz. Bardzo o to apeluję do pana marszałka.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, jestem impregnowany na pana obelgi. Zwracam tylko panu uwagę, że nie przedstawia pan programu dotyczącego pana stanu, w którym chce pan ziać jadem i nienawiścią, tylko ma pan mówić o pomocy tym, którzy ucierpieli w powodzi.</utt>
      <utt t="reaction">Oklaski</utt>
      <utt t="interrupt" by="Głos z sali">Trzeba zatrzymać czas, panie marszałku.</utt>
      <utt t="norm">Bardzo proszę kontynuować w temacie wystąpienia.</utt>
    </speech>
    <speech speaker="Poseł Andrzej Śliwka">
      <utt t="norm">Panie marszałku, jedyna nienawiść i…</utt>
      <utt t="reaction">Wypowiedź poza mikrofonem</utt>
      <utt t="interrupt" by="Głos z sali">No dobrze już.</utt>
      <utt t="norm">…taka niechęć, o której pan mówi, szczerze powiedziawszy, przemawia przez pana. Bardzo żałuję, że tak jest.</utt>
      <utt t="reaction">Oklaski</utt>
      <utt t="interrupt" by="Głos z sali">Na temat.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, czas się panu kończy</utt>
    </speech>
    <speech speaker="Poseł Andrzej Śliwka">
      <utt t="norm">Szanowny Panie Marszałku! Wysoka Izbo! Nasze propozycje są właśnie otwarte na pomoc dla przedsiębiorców. Szczerze powiedziawszy, ze zdumieniem słuchaliśmy tego, co mówili przedstawiciele rządu. Mówiłem o pani Hennig-Klosce, ale był też pan minister Domański, który powiedział, że propozycją, na którą czekają setki tysięcy – pan minister użył tych słów – przedsiębiorców na terenach objętych powodzią, jest dopłata do kas fiskalnych w wysokości 2 tys. zł.</utt>
      <utt t="reaction">Oklaski</utt>
      <utt t="norm">Mam przekonanie, że pan minister chyba nigdy nie prowadził działalności gospodarczej. Stąd pewnie takie wnioski, które przedstawiał.</utt>
      <utt t="interrupt" by="Poseł Maria Małgorzata Janyska">Znasz się w ogóle na gospodarce, człowieku?</utt>
      <utt t="interrupt" by="Głos z sali">Prowadziłeś działalność?</utt>
      <utt t="norm">Ze zdumieniem patrzyłem także na to, że zamiast przedstawiać ten nasz projekt czy procedować nad nim, państwo organizowaliście, jak to powiedział pan premier Siemoniak, sztaby wyborcze. Pan minister Siemoniak powiedział prawdę, bo rzeczywiście mieliśmy do czynienia ze sztabami wyborczymi, nie sztabami kryzysowymi. Wczoraj jeszcze, przysłuchując się tej debacie, o której było głośno, dziwiłem się, że politycy Platformy Obywatelskiej, zamiast rzeczywiście wyjść z pewnymi propozycjami, z pewnym konstruktywnym podejściem do danych spraw, woleli właśnie ataki polityczne, młóckę polityczną. Dzisiaj chciałem państwu powiedzieć jedną rzecz. Chyba jest przedstawiciel resortu edukacji narodowej.</utt>
      <utt t="interrupt" by="Głos z sali">To jest przedstawienie propozycji?</utt>
      <utt t="norm">Bardzo dzisiaj was zawstydziła Telewizja Republika, właśnie ta telewizja, której nie wpuszczacie na posiedzenia sztabów wyborczych organizowanych przez pana premiera Donalda Tuska…</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Głos z sali">To żadna telewizja.</utt>
      <utt t="norm">…która przekazała ponad 3 mln zł na budowę, odbudowę szkoły w Lądku, a niestety ministerstwo edukacji w tym czasie nic nie zrobiło.</utt>
      <utt t="reaction">Oklaski</utt>
      <utt t="norm">Z wielkim bólem to mówię, ponieważ państwo abdykowało. Ale skoro państwo abdykowało, konstruktywna opozycja w postaci Prawa i Sprawiedliwości przedstawiła projekt ustawy. Mam nadzieję, panie marszałku, że będziemy mogli szybko nad nim procedować, żeby te przepisy, które pomogą powodzianom, szybko weszły w życie. Głęboko wierzę w to, panie marszałku, że w przyszłym tygodniu nie ma pan żadnego wyjazdu do Włoch, Grecji czy Hiszpanii.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Chodzi o to, żebyśmy mogli nad tym projektem procedować jak najszybciej. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Dla pana informacji: wyjazd do Turcji, spotkanie z prezydentem Erdoğanem, spotkanie z ministrami miało bardzo istotne znaczenie dla kontraktów polskiego przemysłu obronnego. Jak pan wie, znajdujemy się w bardzo złożonej sytuacji politycznej. Jeżeli pan wyjazdy poselskie traktuje jak wycieczki, to współczuję.</utt>
      <utt t="reaction">Oklaski</utt>
      <utt t="norm">Natomiast ja znalazłem czas, żeby wrócić z Turcji i być w tym miejscu, w którym rzeczywiście ta tragedia się rozgrywała.</utt>
      <utt t="interrupt" by="Poseł Andrzej Śliwka">Mówiłem na żarty.</utt>
      <utt t="norm">Wie pan, co tam słyszałem? W Głuchołazach, w Bodzanowie, w innych miejscach?</utt>
      <utt t="interrupt" by="Głos z sali">Że to nie jest podtopienie, tylko tragedia.</utt>
      <utt t="norm">Nie kłóćcie się, pomagajcie. Nie kłóćcie się, pomagajcie. A pan nie jest w stanie przedstawić uzasadnienia projektu ustawy, żeby nie ziać nienawiścią do Tuska, do Hołowni, do Hennig-Kloski i do innych.</utt>
      <utt t="reaction">Oklaski</utt>
      <utt t="interrupt" by="Poseł Andrzej Śliwka">To nieprawda.</utt>
      <utt t="norm">Nie było w pana wystąpieniu powagi, której oczekują dzisiaj ci, którzy rzeczywiście…</utt>
      <utt t="interrupt" by="Głos z sali">To nie jest pańska rola – recenzowanie.</utt>
      <utt t="norm">Pani wybaczy, pani poseł, ale jaka jest moja rola, określam ja, prowadząc obrady.</utt>
      <utt t="reaction">Oklaski</utt>
      <utt t="norm">Panie pośle, wstyd mi za pana.</utt>
      <utt t="interrupt" by="Poseł Andrzej Śliwka">Nie mogę z panem, panie marszałku. Wstyd za pana.</utt>
      <utt t="norm">Dla pana informacji: za państwa rządów żaden projekt opozycji w tej sprawie nie byłby procedowany. Wasz projekt jest procedowany, znalazł się na pierwszym posiedzeniu Sejmu, na którym mógł się znaleźć.</utt>
      <utt t="interrupt" by="Głos z sali">Mógł się znaleźć tydzień temu.</utt>
      <utt t="norm">Na tym posiedzeniu Sejmu macie trzy swoje projekty, więc proszę bardzo znać miarę w krytykowaniu tego, jak w tej chwili Sejm jest prowadzony. Też dla pana informacji: pani minister Hennig-Kloska sprostowała swoją omyłkę w głosowaniu, dokładnie tak jak prostuje ją wielu z państwa, kiedy taką omyłkę popełnia.</utt>
      <utt t="interrupt" by="Poseł Andrzej Śliwka">Wstyd mi za pana.</utt>
      <utt t="norm">Musi pan z tym żyć, że panu wstyd za mnie, panie pośle.</utt>
      <utt t="reaction">Oklaski</utt>
      <utt t="norm">Bardzo dziękuję za to wystąpienie, choć niestety w klimacie, który przed chwilą usłyszeliśmy.</utt>
      <utt t="interrupt" by="Głos z sali">Niech pan zacznie recenzować swoje…</utt>
      <utt t="norm">Otwieram dyskusję. Bardzo proszę o zabranie głosu pana posła Pawła Hreniaka, który przedstawi stanowisko klubu Prawo i Sprawiedliwość. Dziękuję.</utt>
    </speech>
    <speech speaker="Poseł Paweł Hreniak">
      <utt t="norm">Panie Marszałku! Wysoka Izbo! Przede wszystkim pana rolę nie określa pan, tylko konstytucja – i o tym trzeba pamiętać.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Proszę zacytować w takim razie, panie pośle, artykuł konstytucji, który złamałem.</utt>
      <utt t="reaction">Gwar na sali</utt>
      <utt t="interrupt" by="Poseł Andrzej Śliwka">Ale proszę nie przerywać.</utt>
      <utt t="norm">Ale przepraszam bardzo, o co państwu chodzi? Wyzywacie mnie państwo i prowokujecie, myśląc, że zostajecie anonimowi.</utt>
      <utt t="interrupt" by="Głos z sali">Kto pana wyzywa, panie marszałku?</utt>
      <utt t="norm">Nie zostajecie anonimowi, jesteście posłami Rzeczypospolitej Polskiej. Każda rzecz, którą krzyczycie z tej sali, powinna docierać do wyborców. Zajmijcie się, proszę, pomocą tym, którzy dzisiaj potrzebują pomocy, a nie atakowaniem waszych politycznych przeciwników.</utt>
      <utt t="interrupt" by="Poseł Zbigniew Bogucki">Każde wasze kłamstwo powinno docierać do wyborców.</utt>
      <utt t="interrupt" by="Poseł Andrzej Śliwka">Ale, panie marszałku, złożyliśmy projekt ponad tydzień temu.</utt>
      <utt t="norm">Bardzo proszę, panie pośle.</utt>
    </speech>
    <speech speaker="Poseł Paweł Hreniak">
      <utt t="norm">Panie Marszałku! Przechodzę do przedstawienia stanowiska Prawa i Sprawiedliwości i apeluję, żeby pan marszałek przestrzegał reguł, które obowiązują i w konstytucji, i w ustawie, która reguluje funkcjonowanie Sejmu. Panie Marszałku! Wysoka Izbo! Mam zaszczyt w imieniu klubu Prawa i Sprawiedliwości przedstawić stanowisko w sprawie dwóch projektów ustaw, które dotyczą wsparcia dla osób poszkodowanych w wyniku powodzi. Pierwszy projekt to projekt poselski przedstawiony przez klub Prawa i Sprawiedliwości, ustawa o szczególnych rozwiązaniach związanych ze wsparciem finansowym dla poszkodowanych przez powódź w 2024 roku. Do reprezentowania wnioskodawców w pracach nad projektem ustawy został upoważniony przez grupę posłów poseł Andrzej Śliwka, który przed chwilą zreferował projekt Wysokiej Izbie. Projekt Prawa i Sprawiedliwości jest projektem, z którym możemy jako posłowie zapoznać się od 10 dni. Przypomnę – bo to ważne – że złożyliśmy również w tej sprawie do marszałka wniosek o zwołanie posiedzenia Sejmu jeszcze 16 września, więc 10 dni temu. Niestety, Donald Tusk, wchodząc w kompetencje marszałka, publicznie powiedział, że nie zgadza się na zwołanie Sejmu w trybie pilnym i zablokował posiedzenie. Pan marszałek dość łatwo pogodził się z tym i, jak pan poseł Andrzej Śliwka powiedział, poleciał do Turcji. Dziś bylibyśmy już w całkiem innej sytuacji. Pewnie nie rozpoczynalibyśmy prac nad projektem pomocy powodzianom, ale kończylibyśmy te prace. Gdyby nie obstrukcja premiera i marszałka, dziś pewnie głosowalibyśmy nad ostatecznym kształtem ustawy o pomocy dla powodzian, a nie rozpoczynali dopiero debatę nad ustawą. Niestety przez decyzję premiera Donalda Tuska przy współwinie marszałka zmarnowaliśmy ten czas jako parlamentarzyści. Zmarnowaliśmy 10 dni, minęło 10 dni cennego czasu, a ten czas powodzianom się bardzo kurczy. Powodzianie tego czasu nie mają, bo już na Pogórzu Sudeckim zmienia się temperatura i będzie ogromny problem z odbudową. Ten czas został w Sejmie niestety zmarnowany. I mamy drugi projekt ustawy, projekt rządowy, o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw. Jest to projekt ustawy, który wpłynął do Sejmu późno, bo dopiero wczoraj po południu. Został nadany mu odpowiedni druk sejmowy i posłowie mieli możliwość zapoznania się z jego treścią. Należy podczas pierwszego czytania wyraźnie powiedzieć, bo to jest zgodnie ze statutem w procesie legislacyjnym ten czas i to miejsce, że dziś tego punktu obrad sejmu prawdopodobnie nie byłoby, gdyby państwo polskie sprawnie zareagowało na sytuację kryzysową.</utt>
      <utt t="interrupt" by="Poseł Gabriela Lenartowicz">To spóźnili się, czy jak?</utt>
      <utt t="norm">Wszystko wskazuje na to, że dzisiejsza dyskusja w Sejmie nad zmianami ustawowymi miałaby całkiem inny charakter. Oczywiście mielibyśmy sytuację, w której zniszczenia związane z powodzią byłyby, ale przy sprawnym zarządzaniu państwem w czasie powodzi te straty byłyby na o wiele mniejszą skalę. Oczywiście nawalnego deszczu rząd nie mógł uniknąć, ale można było minimalizować straty. Niestety oprócz kataklizmu powodzi Polaków dotknęła również niemoc i bezradność tych, którzy odpowiadają dziś za bezpieczeństwo Polaków. Nieodpowiedzialność premiera, który jeszcze 13 września w piątek mówił, że prognozy nie są przesadnie alarmujące, doprowadziła do zwiększenia rozmiaru nieszczęść, które dotknęły południowo-zachodnią część Polski. Rząd przespał co najmniej kilka dni, bo jak już wiemy z wczorajszej nocnej debaty, już 10 września komisarz Unii Europejskiej przekazał informację z systemu satelitarnego Copernicus, a IMGW wydało ostrzeżenia trzeciego stopnia. Bardzo wiele wskazuje na to, że gdyby obecna władza zareagowała inaczej, szybciej, sprawniej, bardziej fachowo, dziś nie byłoby potrzeby pracować nad ustawami pomocowymi w takim wymiarze. Niestety mieliśmy do czynienia z pasmem błędów, złym zarządzaniem zbiornikami retencyjnymi, zignorowaniem ostrzeżeń i prognoz, opóźnieniem w przekazywaniu tych ostrzeżeń, niewystarczającym wykorzystaniem służb i chaosem komunikacyjnym, który tworzył niestety sam premier. Np. nikt nie wie, dlaczego nie poinformowano burmistrzów Lądka-Zdroju i Kłodzka, że idzie fala z przerwanego zbiornika w Stroniu Śląskim. A fala, szanowni państwo, szła 3 godziny. A można było, Wysoka Izbo, przygotować się inaczej, tak jak to robiły niektóre gminy, które na szczęście dla ich mieszkańców nie uwierzyły w uspokajające zapewnienia premiera z 13 września. Ale niestety znaczna część samorządowców uwierzyła w słowa premiera, że prognozy nie są przesadnie alarmujące. Można było inaczej i dziś, jeszcze raz to powtórzę, nie byłoby potrzeby pomocy w tak dużym wymiarze finansowym, gdyby rząd zrobił to, co do niego należało. Nie byłoby tych wszystkich nieszczęść i dramatów ludzkich, przynajmniej w takiej skali jak dziś obserwujemy. Ale niestety dziś mamy sytuację, w której pomoc państwa polskiego dla osób poszkodowanych jest niezbędna, i to w ogromnej skali. I dziś musimy zrobić wszystko jako parlament, żeby pomóc tym, którzy ucierpieli również w wyniku nieporadności władzy w sytuacji kryzysowej. Jako klub Prawa i Sprawiedliwości będziemy popierać każde rozwiązanie, które będzie służyło tym, którzy stracili swój dobytek. Będziemy też wspierać takie zmiany w prawie, które ułatwią dostęp do środków i zwiększą tempo odbudowy. Klub Prawa i Sprawiedliwości przedstawił już 10 dni temu pakiet „Na ratunek”, pakiet wsparcia dla poszkodowanych w wyniku powodzi. W pakiecie znalazła się również specustawa, nad projektem której dziś pracujemy. Złożyliśmy go już 10 dni temu, nie czekając na rząd. Chcieliśmy, jak już mówiłem, zwołania posiedzenia Sejmu, który w trybie pilnym przyjąłby ustawę. Nie chcieliśmy czekać. Chcieliśmy jak najszybciej przyjąć takie rozwiązania prawne, które pozwolą na realną pomoc powodzianom. Niestety koalicja, o czym mówiłem, zmarnowała ten czas. Donald Tusk, jak wszyscy mogli usłyszeć, zabronił w pewnym sensie marszałkowi Hołowni zwołania Sejmu, choć sam marszałek jakoś szczególnie również do tego się nie palił, co na marginesie pokazuje, do jakiej roli został dziś sprowadzony człowiek, który jest drugą osobą w państwie.</utt>
      <utt t="interrupt" by="Poseł Mirosław Suchoń">Przestań kłamać.</utt>
      <utt t="norm">Gdyby nie ta obstrukcja, dziś pewnie mielibyśmy już gotową ustawę, jeszcze raz to powiem, służącą pomocą dla powodzian i ułatwiającą odbudowę. Specustawa zaproponowana przez klub Prawa i Sprawiedliwości gwarantuje realne wsparcie finansowe dla mieszkańców terenów, które zostały zalane. To wsparcie dla rolników, przedsiębiorców, a więc ma bardzo szeroki zakres regulacji niezbędnych, aby pomóc tym, którzy ucierpieli. W projekcie poselskim klubu Prawa i Sprawiedliwości proponujemy 24 tys. zł bezzwrotnej pomocy doraźnej dla poszkodowanych w powodzi. Teraz słyszeliśmy, że mamy 8 tys. plus 2 tys. Zapisaliśmy w projekcie ustawy, że 100% kosztów odbudowy budynków mieszkalnych i gospodarczych bierze na siebie państwo. To jest nasza propozycja dla poszkodowanych w powodzi. Wsparcie proponowane przez rząd w wysokości 200 tys. zł na odbudowę domów i 100 tys. zł w przypadku zabudowań gospodarczych uznajemy za niewystarczające, to o wiele za mało. Proponujemy mechanizm, który zwracać będzie pełny koszt związany ze stratami na podstawie opinii rzeczoznawcy. Chcemy również dodatkowego urlopu na koszt państwa dla poszkodowanych w powodzi wolontariuszy i druhów ochotniczych straży pożarnych jako formy rekompensaty za wysiłek włożony w ratowanie życia i mienia poszkodowanych. Ci, którzy próbują zdążyć przed zimą z odbudową swoich domów, nie mogą w sposób oczywisty dziś normalnie chodzić do pracy, a całą swoją energię muszą wykorzystać na to, co jest dla ich rodzin najpilniejsze – odbudowę miejsca, w którym mieszkali, a państwo polskie powinno im to umożliwić. To również jest w projekcie klubu Prawa i Sprawiedliwości. Chcemy również maksymalnego wsparcia dla przedsiębiorców. Przedsiębiorcom, którzy prowadzili działalność gospodarczą na terenie objętym powodzią, chcemy pomóc m.in. poprzez przyznanie świadczenia postojowego, zwolnienia z obowiązku opłacenia należności z tytułu składek na ubezpieczenia społeczne, ubezpieczenia zdrowotne, Fundusz Pracy, Fundusz Solidarnościowy, Fundusz Gwarantowanych Świadczeń Pracowniczych, Fundusz Emerytur Pomostowych. Chcemy umorzenia przedsiębiorcom zaległości podatkowych. Chcemy również przyznać pomoc finansową, proporcjonalną do utraty dochodów, oczywiście pod warunkiem zachowania zatrudnienia. To są rozwiązania, które przyniosły bardzo dobre efekty w czasie pandemii, i należy je powtórzyć jako sprawdzoną formę wsparcia. Chcemy, żeby jednostkom samorządu terytorialnego przysługiwało prawo dofinansowania z budżetu państwa do 98% kosztów realizacji zadań inwestycyjnych związanych z przywróceniem stanu infrastruktury sprzed wystąpienia powodzi. Oprócz naszego projektu mamy projekt rządowy. Cieszy nas, że presja spowodowana naszym projektem skutkuje tym, że rząd zaczął coś robić w sferze legislacji, choć późno. Należy zaznaczyć, że druk projektu rządowego do posłów wpłynął późno, dopiero wczoraj, i było niewiele czasu, żeby się z nim zapoznać. Z całą pewnością niezadowalające jest to, że kwota zasiłku doraźnego nie zmienia się dla powodzian. Niestety, nie ma również zapisów, które pozwolą wypłacić 100% wartości odtworzeniowej na odbudowę domu lub mieszkania. Na mankamenty projektu rządowego, co warte podkreślenia, również wskazywali już wczoraj wasi koalicjanci podczas nocnej debaty. Robili to posłowie Lewicy, uznając, że mamy m.in. zbyt małe wsparcie dla rolników, czy też wskazując, że z pomocy zostali wyłączeni ci, którzy nie są mieszkańcami gmin objętych stanem klęski żywiołowej. Szanowni Państwo! Wydaje się, że również te kwoty, które zostały przekazane, są niewystarczające. Przypomnę, że w ciągu tylko jednej kadencji, 4 ostatnich lat, z rządowego Programu Inwestycji Strategicznych Polski Ład, tylko powiat kłodzki otrzymał na realizację inwestycji w obszarze samorządowym 600 mln zł. Dziś, Wysoka Izbo, najważniejsze jest, żebyśmy jako Sejm wypracowali jak najlepsze rozwiązania dotyczace wsparcia dla tych, którzy tej pomocy od państwa polskiego mają prawo oczekiwać. Osoby dotknięte powodzią wiele straciły, również z powodu opieszałości i chaosu, jaki zapanował w instytucjach rządowych i w samym rządzie podczas kataklizmu. Dlatego tym bardziej państwo polskie powinno tych, którzy ucierpieli w tej ciężkiej sytuacji, wspierać. Polacy oczekują wsparcia finansowego, zarówno dla osób fizycznych, jak i samorządów i przedsiębiorców, a my, jako posłowie, mamy obowiązek te oczekiwania przekuć na dobre i czytelne ustawy. Klub Prawa i Sprawiedliwości jest za dalszymi pracami nad dwoma projektami ustaw – i rządowym, i poselskim – w komisji nadzwyczajnej, tak żeby na bazie naszego projektu wypracować jak najlepsze rozwiązania dla tych, którzy oczekują w tej trudnej sytuacji pomocy od państwa polskiego. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="reaction">Przewodnictwo w obradach obejmuje wicemarszałek Sejmu Krzysztof Bosak</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Michała Jarosa, klub Koalicja Obywatelska.</utt>
    </speech>
    <speech speaker="Poseł Michał Jaros">
      <utt t="norm">Szanowny Panie Marszałku! Państwo Ministrowie! Wysoka Izbo! Dzisiaj stoimy przed wyzwaniem, które dotknęło wiele Polek i wielu Polaków. Tym wyzwaniem jest powódź, która nie oszczędziła domów, miejsc pracy ani szkół. Jako Koalicja Obywatelska chcemy skutecznie wspierać poszkodowanych w tych trudnych chwilach. Chcemy szybko i skutecznie podjąć działania, które pozwolą na odbudowę domów i dotychczasowego życia poszkodowanych w tym kataklizmie. Z tego powodu rząd zdecydował się na wprowadzenie specustawy, która pomoże zlikwidować skutki powodzi. Ustawa proponowana przez rząd zawiera szereg form wsparcia, które potrzebne jest powodzianom już teraz. Celem ustawy jest zapewnienie szybkiej i skutecznej pomocy każdemu, kto jej potrzebuje. Wiemy, że powódź to nie tylko straty materialne, ale także szereg innych wyzwań, którym poszkodowani w powodzi muszą sprostać. Zniszczone zostały zakłady pracy. Te zniszczone zakłady pracy to strata finansowa dla przedsiębiorców, ale także odcięcie od źródła utrzymania dla pracowników tego zakładu. Brak dostępu do szkół to realny problem dla rozwoju dzieci, a szkody w domach dziecka to utrata bezpieczeństwa i dachu nad głową. Zniszczone drogi, mosty, infrastruktura, system ochrony przeciwpowodziowej to kolejne wyzwania, problemy, które będą rozwiązane w momencie, gdy ustawa wejdzie w życie. Dlatego teraz kilka słów o konkretnych rozwiązaniach, które zamierzamy wprowadzić. Największą stratą materialną dla każdego człowieka jest utrata własnego domu. Bez miejsca, w którym czujemy się bezpiecznie, nie jest możliwe normalne funkcjonowanie. Dlatego też dla tych, którzy stracili domy, przygotowaliśmy bezpośrednie wsparcie. Z Funduszu Dopłat zostanie udzielone bezzwrotne finansowe wsparcie na tworzenie nowych lokali mieszkalnych, które będą częścią zasobów gminnych. Obejmie to 100% kosztów tworzenia takich lokali, a w przypadku remontów mieszkań w gminach kwota wsparcia wyniesie 70% lub 100% kosztów. Podwyższona zostanie także premia remontowa z 25% do 50%, a nawet 60% w przypadku budynków zabytkowych. Nie możemy zapominać o uczennicach i uczniach, którzy w wyniku powodzi nie mają dostępu do edukacji lub jest on znacząco utrudniony. Dla dzieci, które straciły swoje miejsce nauki, przewidujemy specjalne wsparcie w formie zasiłku losowego w wysokości 1000 zł. Jego celem jest pokrycie kosztów związanych z utrudnionym dostępem do edukacji. Oprócz tego zostaną także wprowadzone ułatwienia w systemie edukacyjnym na terenach dotkniętych powodzią, w tym tymczasowe zniesienie ograniczenia w liczbie osób w oddziałach klasowych. Dodatkowo zapewnimy rodzicom, którzy nie mogą pracować z powodu zamknięcia żłobków czy przedszkoli, dodatkowy zasiłek opiekuńczy, aby bez zmartwień mogli zająć się swoimi pociechami. Chcemy również wesprzeć pracowników, którzy muszą zmagać się z następstwami powodzi. Pracownicy z terenów powodziowych będą mieli możliwość elastycznego korzystania z urlopów oraz zmniejszenia wymiaru czasu pracy. Te regulacje mają zapewnić pracownikom czas na uporządkowanie życia po powodzi i tym samym przyspieszyć powrót do normalnego funkcjonowania. Dla przedsiębiorców przygotowywany jest specjalny pakiet, który rząd już skierował do Sejmu w formie autopoprawki. Te świadczenia interwencyjne dotyczące przedsiębiorców to są świadczenia na wsparcie dalszego prowadzenia działalności gospodarczej, które będzie podlegało ogólnemu reżimowi związanemu ze środkami określonymi w tej ustawie. Obsługą świadczenia interwencyjnego będzie się zajmował Zakład Ubezpieczeń Społecznych, a jego finansowanie będzie się odbywać z rezerwy celowej budżetu państwa, o której jest mowa w art. 3. W celu uzyskania świadczenia interwencyjnego poszkodowany przedsiębiorca będzie składał wniosek do ZUS. Wniosek będzie mógł być złożony w formie dokumentu elektronicznego za pomocą profilu informacyjnego utworzonego w systemie teleinformatycznym udostępnionym przez Zakład Ubezpieczeń Społecznych. W ramach świadczenia przedsiębiorca będzie mógł ubiegać się o uzyskanie środków odpowiadających maksymalnie wysokości poniesionej przez niego szkody. Przewiduje się też: zwrot kosztów za nieobecność pracowników do 20 dni, zapewnienie pracownikom poszkodowanym w wyniku powodzi prawa do zwolnienia od pracy w wymiarze do 20 dni w celu usuwania skutków powodzi w odniesieniu bezpośrednio do swojego mienia lub mienia osób bliskich z zachowaniem prawa do 100% należnego wynagrodzenia. Zwrotu kosztów poniesionych przez pracodawcę z tytułu wynagrodzeń oraz składek na ubezpieczenie społeczne uprawnionych pracowników będzie dokonywał marszałek województwa ze środków Funduszu Gwarantowanych Świadczeń Pracowniczych. Na ten cel rząd przeznaczy blisko 1 mld zł. Nie zapominamy o osobach, które mają kredyt mieszkaniowy i straciły możliwość korzystania ze swojego domu. One będą mogły skorzystać z bezpośredniego wsparcia i bezzwrotnego wsparcia z Funduszu Wsparcia Kredytobiorców. W ramach wsparcia fundusz spłaci za te osoby raty kredytu za okres nawet do 12 miesięcy. W czasie powodzi wiele osób ucierpiało fizycznie i psychicznie, stąd wprowadzimy specjalne rozwiązania, aby zapewnić dostęp do opieki zdrowotnej na terenach powodziowych. Prezes Narodowego Funduszu Zdrowia będzie mógł zawierać umowy ze świadczeniodawcami poza trybem konkursowym, jeśli dostępność świadczeń medycznych zostanie ograniczona. Osoby dorosłe będą mogły korzystać z wizyt u psychologa bez skierowania, a wojsko i inne jednostki państwowe będą wspierać cywili w zakresie leczenia. Chcemy też zadbać o bieżące potrzeby osób poszkodowanych. Każdy, kto otrzymał zasiłek powodziowy, dostanie dodatkowe 1 tys. zł, aby pokryć koszty energii lub osuszania mieszkań. Nie zapomnimy o służbach, dlatego strażacy, którzy pracują bez wytchnienia, otrzymają wynagrodzenie za nadgodziny bez limitu. Aby przyspieszyć wypłaty zasiłków, gminy będą mogły wyznaczać dowolnych pracowników do tego zadania. Bardzo istotnym aspektem jest to, że na terenach objętych klęską zostanie zniesiony zakaz handlu w niedzielę, aby mieszkańcy mogli bez przeszkód zaopatrywać się w najpotrzebniejsze towary. To rozwiązanie zapewni każdemu poszkodowanemu nieprzerwany dostęp do przedmiotów potrzebnych do walki ze skutkami powodzi. Przed nami wiele wyzwań, ale z każdym dniem wspólnie przezwyciężymy skutki tej katastrofy. Na ten cel, na realizację zadań, włącznie ze wsparciem dla przedsiębiorców rząd przeznaczy prawie 4 mld zł. To są bardzo duże środki, które mają zostać uruchomione tak szybko, jak się tylko da. Chodzi o to, żeby ta pomoc dotarła najszybciej, jak to jest możliwe. Ta solidarność okazywana przez Polaków i Polki była wsparciem na terenach bezpośrednio zagrożonych powodzią. Mówię o sytuacjach, kiedy to wielu Polaków decydowało się na to, żeby pojechać i wesprzeć tych, którzy są w potrzebie. Ta solidarność, którą widzieliśmy, była bezcenna i jest bezcenna. Tak samo solidarnościowo musimy się zachowywać my wszyscy, panie posłanki i panowie posłowie. W Izbie musimy bardzo szybko pracować nad tymi projektami ustaw, tak żeby pomoc bardzo szybko tam dotarła. Szanowny Panie Marszałku! Jestem przekonany, że dzięki solidarności i determinacji uda nam się przetrwać ten trudny czas, że pomożemy Polakom w tych trudnych chwilach. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Łukasza Horbatowskiego, klub Koalicji Obywatelskiej.</utt>
    </speech>
    <speech speaker="Poseł Łukasz Horbatowski">
      <utt t="norm">Szanowny Panie Marszałku! Panie i Panowie Ministrowie! Wysoka Izbo! Dzisiejsza debata dotyczy ustawy, która jest odpowiedzią na konkretne potrzeby i oczekiwania naszych obywateli, osób, które bezpośrednio ucierpiały w wyniku niszczycielskiej powodzi. To nie jest teoretyczna dyskusja, to jest odpowiedź na realne, pilne postulaty mieszkańców, którzy w jednej chwili stracili swoje domy, miejsca pracy i dostęp do edukacji. Jako Koalicja Obywatelska uważamy, że nasze działania muszą być szybkie, konkretne i dostosowane do rzeczywistych potrzeb ludzi. Każdy element tej ustawy jest dokładną reakcją na to, czego oczekują od nas poszkodowani. To nie jest tylko prawo, to jest narzędzie natychmiastowego wsparcia. Naszym celem jest zapewnienie mieszkańcom, którzy znaleźli się w tej trudnej sytuacji, poczucia bezpieczeństwa i stabilności. Dlatego wprowadzamy bezzwrotne wsparcie finansowe pozwalające osobom, które utraciły swoje domy, na ich szybką odbudowę lub remont. Wiemy, że dla wielu z nich powrót do normalności zaczyna się od zapewnienia stabilnego dachu nad głową, dlatego stawiamy na szybkie działania, które umożliwią mieszkańcom jak najszybszy powrót do swoich domów. Nie możemy pozwolić sobie na zbędne opóźnienia. Odbudowa musi ruszyć niezwłocznie, a pomoc musi trafić do potrzebujących bez biurokratycznych przeszkód. Ale to nie koniec. Powódź uderzyła również w dwie kluczowe grupy, które muszą natychmiast otrzymać wsparcie, by móc jak najszybciej powrócić do swojej działalności. Pierwszą z tych grup są osoby pracujące w branży turystycznej, przy czym wiem, jak ważna jest turystyka zwłaszcza w miejscach dotkniętych klęską. Im proponujemy bezpośrednią pomoc finansową. Przygotowujemy dla nich również kampanie promocyjne, które zachęcą turystów do powrotu w te regiony. Odbudowa turystyki będzie kluczowa dla przywrócenia normalności w tych miejscach w przypadku nie tylko firm, ale także społeczności, która z niej żyje. Drugą niezwykle istotną grupą są rolnicy. Powódź zniszczyła również pola uprawne, a straty w rolnictwie oznaczają nie tylko brak plonów, ale także poważne trudności finansowe dla gospodarstw rolnych. Dla rolników przygotowujemy wsparcie w formie dopłat, które pomogą im zrekompensować straty i odbudować swoją produkcję. Musimy działać szybko, aby zapewnić im środki na ponowną uprawę pól i przywrócenie produkcji rolnej, która jest kluczowa dla naszego bezpieczeństwa żywnościowego. Każde z proponowanych przez nas rozwiązań jest wynikiem rozmów z poszkodowanymi, ich oczekiwań i problemów, które do nas zgłaszali. Ustawa ta to czysta praktyka niesienia pomocy, dostosowana do realnych potrzeb i wyzwań, z którymi zmagają się obywatele. Jednocześnie musimy spojrzeć w przyszłość i wyciągnąć wnioski z obecnej sytuacji. Długotrwałe zaniedbania w systemie melioracji i ochrony przeciwpowodziowej to problem, który ciągnie się od lat. Aby skutecznie zapobiegać przyszłym katastrofom, konieczne są zdecydowane inwestycje i modernizacje infrastruktury melioracyjnej. Nie możemy pozwolić sobie na to, aby takie wydarzenia się powtarzały. Ten element ustawy to nasza odpowiedź na przyszłość. Musimy działać teraz, by chronić nasze społeczności przed kolejnymi katastrofami. Chcemy także zadbać o bieżące potrzeby osób dotkniętych katastrofą. Zasiłki powodziowe zostaną zwiększone, a dodatkowe środki zostaną przeznaczone na pokrycie najważniejszych kosztów związanych z odbudową i codziennym funkcjonowaniem. To realne wsparcie na teraz, na ten moment, kiedy ludzie potrzebują pomocy najbardziej. Nie ma tu miejsca na abstrakcyjne dyskusje. Te rozwiązania są odpowiedzią na prośby i potrzeby naszych obywateli, którzy oczekują na konkretne wsparcie. Rząd, samorządy i wszystkie odpowiedzialne instytucje pracują ramię w ramię, by jak najszybciej przywrócić normalność tam, gdzie powódź zniszczyła życie dziesiątek tysięcy ludzi. Zjednoczmy się i razem w tej Izbie jak najszybciej przeprowadźmy tę ustawę. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Mirosława Suchonia, Polska 2050 – Trzecia Droga. Proszę bardzo, panie pośle.</utt>
    </speech>
    <speech speaker="Poseł Mirosław Suchoń">
      <utt t="norm">Szanowny Panie Marszałku! Państwo Ministrowie! Wysoka Izbo! Mam zaszczyt przedstawić stanowisko Klubu Parlamentarnego Polska 2050 – Trzecia Droga w połączonej dyskusji nad rządowym projektem ustawy o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw oraz nad poselskim projektem ustawy o szczególnych rozwiązaniach związanych ze wsparciem finansowym dla poszkodowanych przez powódź w 2024 roku. Szanowni państwo, spotkała nas wielka tragedia. Ten ból, który jest w nas na skutek tej tragedii, zostanie na długo. Dlatego na samym początku pozwolę sobie w imieniu moich koleżanek i kolegów z Klubu Parlamentarnego Polska 2050 wyrazić bardzo głębokie wyrazy współczucia wszystkim tym, którzy w wyniku tych tragicznych wydarzeń utracili kogoś bliskiego. Jesteśmy z wami, współczujemy, na tyle, na ile można, odczuwamy ten ból, który jest w waszych sercach. Jesteśmy także z tymi wszystkimi, którzy potrzebują pomocy. Wszyscy pamiętamy te trudne wydarzenia, przez wielu z nas obierane osobiście, przez dużą część oglądane za pomocą relacji w mediach społecznościowych, mass mediach. Wielu z nas ruszyło z pomocą wtedy, kiedy ta pomoc była potrzebna. Te sceny, te wydarzenia są w nas cały czas gorące i myślę, że obecne także w tej Izbie, zwłaszcza wśród tych, którzy w sposób osobisty doświadczyli konieczności niesienia pomocy czy też doświadczyli tej pomocy. Najtrudniejsze warunki oczywiście są na Dolnym Śląsku i Opolszczyźnie, gdzie żywioł w sposób drastyczny obszedł się z naszymi współobywatelami, ale także w południowej części województwa śląskiego, nie tylko południowej części województwa śląskiego, w Bielsku-Białej, w powiecie bielskim, gdzie ten żywioł niósł spustoszenie i zniszczenie. Dzisiaj wszyscy jesteśmy na etapie, kiedy ta pierwsza pomoc w zasadzie w wielu miejscach już się kończy, ale nadchodzi moment, kiedy pomoc musi zostać dostarczona w takich formach i w takim wymiarze, jakie wynikają z konieczności odbudowy, unormowania, z konieczności powrotu do normalnego życia, do normalnej pracy. Oczywiście oddajemy szacunek wszystkim tym, którzy pomagali w tych trudnych chwilach – to nie tylko służby, to nie tylko straż pożarna zawodowa, ochotnicza, to nie tylko Policja, wojsko, ale także wszyscy ci, którzy pełnili służbę, pracowali w tych miejscach, które wymagały całodobowej obecności, podejmowania decyzji, także wśród tych współobywateli, którzy pospieszyli na pomoc swoim sąsiadom po to, by ratować ich dobytek, zdrowie bądź życie. Dzisiaj także dziękujemy wszystkim tym osobom, które były zaangażowane w tę pomoc. Teraz naszym celem, celem także Polski 2050, jest pomoc, niesienie pomocy tym wszystkim, którzy jej potrzebują, oraz budowa i odbudowa czy raczej budowa odporności w taki sposób, aby w przyszłości natura i zmieniający się klimat nie doprowadziły do podobnej tragedii. Te cele nie są na dziś, one nie są na kadencję. Te cele, które musimy realizować, mają wymiar bardzo horyzontalny, to są cele na pokolenia. Chcę w tym momencie przypomnieć deklarację pana premiera i całej Rady Ministrów, że nikt nie zostanie pozostawiony bez pomocy. To niezwykle ważna deklaracja. Dlatego w parlamencie z inicjatywy pana marszałka powstanie specjalna komisja, która będzie odpowiadać za legislację, która będzie stanowić pomoc, także tę dotyczącą budowy i odbudowy. Chcę podkreślić, że będzie to komisja, która będzie skupiona na ciężkiej pracy, a nie na politykowaniu, i harcownicy polityczni nie będą mieli w tej komisji czego szukać. Mówię to oczywiście w kontekście bardzo nieprzyjemnych wydarzeń, które miały tutaj miejsce kilkanaście minut temu, związanych z prezentacją jednego z projektów ustawy, gdzie poseł, który – myślę, że to jest pewnego rodzaju okoliczność, która może pomóc zrozumieć te wydarzenia – reprezentuje region, który nie został dotknięty w sposób drastyczny tym żywiołem, który niszczył nasze miasta, nasze wsie, pozwolił sobie na taki bardzo nieprzyjemny moment rozpolitykowania. Jako osoba, która reprezentuje regiony pokrzywdzone, chcę zwrócić się do tego pana posła z prośbą. To, czego dzisiaj potrzebujemy w Wysokiej Izbie, to wspólna praca nad projektem, który zapewni pomoc, a nie politykierstwo. I, panie pośle, bardzo proszę o to – jest pan młodym posłem, więc rozumiem, że tego doświadczenia czasem może brakować – żeby szanować skalę nieszczęścia wszystkich osób, które zostały pokrzywdzone w wyniku działalności tego żywiołu, który niszczył życie w naszych regionach. To jest niezwykle ważne.</utt>
      <utt t="interrupt" by="Poseł Andrzej Śliwka">Proszę nie wykorzystywać cynicznie tragedii.</utt>
      <utt t="norm">Mówię o tym dlatego, że ta komisja będzie skupiona na sprawnym procedowaniu nad rozwiązaniami, które umożliwią niesienie pomocy i odbudowę. Dlatego nie będzie tam miejsca na tego typu rozpolitykowanie. Jest to niezwykle ważne zadanie, ponieważ te rozwiązania mają służyć nie tylko dziś, ale chcemy je przyjąć w takiej formie, w zgodzie, ponad podziałami, aby przede wszystkim mogły służyć przez pokolenia, chroniąc obywateli naszego państwa przed niszczycielskim żywiołem. Jest to ważne także dlatego, że my, Polacy jako naród, za każdym razem, kiedy historia stawiała nas w obliczu tragedii, zdawaliśmy egzamin z solidarności, przy czym do tej pory klasa polityczna miała problemy z egzaminem dojrzałości. Tragedie były źródłem kłótni, a nie konstruktywnej współpracy, zadania wieloletnie były przerywane, a nie kontynuowane. Nawet wtedy kiedy wystarczyło wyłącznie poprawić, dopracować jakieś rozwiązanie, praca nad nim była przerywana, dlatego że rozpoczęli ją poprzednicy. W ten sposób interes polityczny niszczył dobre rozwiązania. Dziś, stając przed obywatelami jako parlamentarzyści, wybrani także przez tych, których dotknęła tragedia, musimy zagwarantować, że zadbamy o warunki konieczne do niesienia skutecznej pomocy i przyjmiemy takie rozwiązania dotyczące odbudowy, które będą służyć w przyszłości. Infrastruktura, która powstanie w ramach odbudowy i budowy odporności, musi być dostosowana do zmieniającego się świata, do zmieniającego się klimatu i służyć pokoleniom, chroniąc i broniąc obywateli na tyle, na ile jest to możliwe, przed skutkami niszczycielskiego żywiołu. Rządowy projekt ustawy, który jest dziś przedmiotem obrad Wysokiej Izby, jest pierwszym krokiem, który umożliwi niesienie tej najpilniejszej pomocy i reakcję tam, gdzie jest to niezbędne. Zawiera on propozycje, które z pewnością w tych pierwszych godzinach tragedii pomogą w sprawach podstawowych, w sprawach najpilniejszych. Oczywiście są to kolejne rozwiązania, bo wbrew temu, co przed chwilą słyszeliśmy, panie pośle, ta pomoc już jest niesiona. Przypomnę, że decyzją naszego rządu kwota, która jest wypłacana w pierwszej kolejności – chodzi o środki, które już dzisiaj służą osobom poszkodowanym – wynosi 10 tys. zł. Gdybyśmy czekali na to, aż panowie posłowie obudzą się w sprawie projektu, gdybyśmy czekali na to, aż komisja ten projekt przyjmie, przeproceduje, zanim prezydent by to podpisał, jeżeli w ogóle pan prezydent podpisałby to rozwiązanie, to minęłoby bardzo dużo czasu, który byłby zmarnowany. Ale my pospieszyliśmy z pomocą natychmiast. Rząd podjął w drodze rozporządzenia decyzję o tym, że do 10 tys. zł wzrośnie globalnie kwota tej pierwszej pomocy, która jest niezbędna, która jest istotna w tym tak trudnym czasie. I te środki trafiają do ludzi. Tak więc jeżeli chodzi o kłamstwa, które tutaj słyszymy ze strony opozycji, znowu wpisujące się w walkę polityczną, to te słowa po prostu wprowadzają obywateli w błąd. Do najważniejszych rozwiązań, z którymi dzisiaj idziemy, z pewnością można zaliczyć zasiłek umożliwiający pokrycie kosztów energii. Być może nie jest to zasiłek, który stanowi bardzo dużą część pomocy, jednak każdy z nas, kto na własne oczy przekonał się, jak niszczycielskim żywiołem jest powódź, doskonale zdaje sobie sprawę z tego, że koszty energii, która jest związana z potrzebą osuszania zalanych pomieszczeń, z potrzebą osuszania mieszkań, domów, z potrzebą osuszania pokojów, sypialni, są niezwykle wysokie. Dlatego w tym projekcie ustawy z inicjatywy Ministerstwa Klimatu i Środowiska znalazł się zapis pozwalający na przekazanie specjalnego dodatku w wysokości 1 tys. zł tym wszystkim, którzy tego wsparcia potrzebują. Oczywiście, to wsparcie jest zdecydowanie szersze. Mamy w tej ustawie propozycję wsparcia dla rodziców i uczniów również w wysokości 1 tys. zł. Ten zasiłek losowy pozwoli na to, aby w tym trudnym okresie, zwłaszcza w sytuacji, gdzie doszło do tragedii, gdzie np. zostały zniszczone materiały, które służą do edukacji, gdzie powódź zniszczyła choćby wyposażenie służące celom edukacyjnym, rodzinom została udzielona pomoc w wysokości 1 tys. zł. Każdy, kto miał nieprzyjemną okazję spotkać się z powodzią, wie również, że chodzi tu o tragedie, w przypadku których zakończenie wymaga przede wszystkim czasu. Trzeba czasu na to, żeby wysprzątać gospodarstwo, czasu na to, żeby przeprowadzić osuszenie, czasu na to, żeby pomóc rodzinie. Dlatego wprowadzamy specjalny urlop w wymiarze do 20 dni na usunięcie skutków powodzi. To jest w tej ustawie. Ten urlop, co ważne dla przedsiębiorców, będzie refinansowany przez struktury samorządowe, przez wojewódzkie urzędy pracy. 20 dni to jest ten czas, który osoby dotknięte powodzią będą mogły wykorzystać na to, żeby usunąć, wysprzątać swoje gospodarstwa czy pomóc najbliższym usunąć szkody, które poczyniła powódź. Myślimy też o firmach, o przedsiębiorcach. Dlatego w autopoprawce, która została dzisiaj przedstawiona przez rząd, znalazł się zapis o specjalnym mechanizmie świadczenia interwencyjnego. To świadczenie wyliczane w korzystny dla przedsiębiorców sposób będzie służyło zarówno prowadzącym jednoosobową działalność gospodarczą, jak i większym firmom. Pozwoli przetrwać ten najtrudniejszy czas. Wszyscy słyszymy to i widzimy w mediach, gdzie firmy znakomicie funkcjonujące utraciły możliwość prowadzenia produkcji. Ten zasiłek, to świadczenie będzie przeznaczone na to, aby mogły odbudować swoje zdolności, tak żeby ludzie nie utracili miejsc pracy, żeby praca mogła być kontynuowana. Oczywiście myślimy o edukacji w szerszy sposób. Ta ustawa zabezpieczy możliwość opieki zarówno najmniejszym dzieciom, które nie mają 3 lat, jak i zapewni możliwość prowadzenia edukacji dla osób starszych, wprowadzając czasowe rozwiązania, które pozwolą na to, aby ten proces edukacji był kontynuowany. Ta ustawa dotyka również takich prostych spraw administracyjnych, które mogłyby być przeszkodą przy udzielaniu pomocy, dlatego znalazł się zapis, który umożliwia powierzenie czynności związanych z wypłatą zasiłku w samorządach tym pracownikom, którzy na co dzień zajmują się innymi zadaniami. Dzięki temu ta pomoc będzie mogła być realizowana sprawniej i nie powstanie taka sytuacja, że kolejka mogłaby spowodować, że na tę pomoc trzeba będzie czekać. To są przepisy upłynniające możliwość niesienia pomocy i to jest niezwykle ważne, biorąc pod uwagę skalę tego żywiołu i skalę zniszczeń, które przyniósł. Przypomnę, że tą niszczycielską siłą został dotknięty teren, gdzie mieszka ok. 2400 tys. obywateli. To jest niesłychana skala, to jest oczywiście każda pojedyncza tragedia, do której trzeba podchodzić z odpowiednim wyposażeniem prawnym i to wyposażenie prawne m.in. w tej ustawie się znajduje. Ta ustawa proponuje również szczególne rozwiązania dotyczące ochrony zdrowia, które spowodują, że na terenach, przez które przeszła powódź, będzie możliwość sprawnego udzielania pomocy. Jest tu również zaproponowane wsparcie dla kredytobiorców. To jest niezwykle ważne. Dla wielu z nich ta powódź oznacza osobistą tragedię związaną z zalaniem miejsca zamieszkania, za które płacą raty. Będzie możliwość zwolnienia z płatności rat na okres 12 miesięcy. To, o czym z pewnością będziemy rozmawiać na posiedzeniu komisji, to jest cały obszar podmiotów ekonomii społecznej, które w naszej ocenie, w ocenie Polski 2050, jeszcze muszą znaleźć swoje miejsce w tych przepisach. One też ucierpiały w wyniku tego kataklizmu i trzeba tym podmiotom pomóc. Ale to wszystko już w ramach prac komisji. Wysoka Izbo! Bardzo się cieszę, że będziemy mogli pracować nad tym projektem, i jestem przekonany, że w najbliższy wtorek zostanie przyjęty</utt>
      <utt t="reaction">Dzwonek</utt>
      <utt t="norm">jako ustawa, która pomoże ludziom. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Michała Pyrzyka, klub PSL – Trzecia Droga. Proszę bardzo, panie pośle.</utt>
    </speech>
    <speech speaker="Poseł Michał Pyrzyk">
      <utt t="norm">Szanowny Panie Marszałku! Wysoki Sejmie! W imieniu Klubu Parlamentarnego Polskie Stronnictwo Ludowe – Trzecia Droga mam zaszczyt przedstawić stanowisko wobec rządowego projektu ustawy o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw. Powódź to jeden z najgorszych dla ludzi żywiołów. Przynosi często zniszczenie dobytku całego życia, domów, firm, gospodarstw rolnych, upraw, których niekiedy nie sposób uratować. Potem potrzebne są ogromne nakłady na ochronę zdrowia, sprzątanie po tym kataklizmie i odbudowę wszelkich zniszczeń, łącznie z infrastrukturą publiczną. Powódź to katastrofa, która najpierw wymaga szybkich i sprawnych działań zapobiegawczych, potem ratunkowych, a następnie starannej i długotrwałej odbudowy, systematycznego usuwania negatywnych skutków żywiołu, co może potrwać wiele długich miesięcy. W pierwszej fazie rząd i służby państwa zdały egzamin. Aby przejść do drugiej fazy, fazy odbudowy, potrzebne są ustawowe podstawy prawne do przeprowadzenia określonych i konkretnych działań mających na celu pomoc poszkodowanym przez powódź, stąd procedowany rządowy projekt ustawy. Określone formy pomocy omawiane wczoraj podczas debaty związanej z informacją prezesa Rady Ministrów i członków Rady Ministrów na temat powodzi, na temat działań podjętych w celu zapobieżenia jej skutkom oraz w celu ich usunięcia były już możliwe na podstawie obowiązujących przepisów ustawowych lub rozporządzeń. Ta pomoc jest systematycznie realizowana. Niektóre formy pomocy wymagają jednak nowych, zmienionych ustawowych podstaw prawnych, dlatego projekt, który dziś omawiamy, zawiera katalog możliwych działań wspierających obywateli i instytucje dotknięte przez powódź. W celu umożliwienia skutecznej pomocy we wszystkich obszarach życia osób poszkodowanych zmienia on kilkadziesiąt ustaw, które obecnie obowiązują. Projekt przewiduje wiele różnych form wsparcia, które wymagać będą zmiany budżetu państwa na rok bieżący, a zamkną się, jak słyszeliśmy wczoraj, kwotą grubo ponad 20 mld zł, czyli jest to bardzo znaczące wsparcie. Wśród proponowanych rozwiązań znajduje się szereg form wsparcia finansowego, które mają na celu złagodzenie obciążeń przede wszystkim dla rodzin, które znalazły się w trudnej sytuacji życiowej w wyniku tej klęski żywiołowej. Projekt ustawy przewiduje również udogodnienia dla pracodawców, wsparcie dla kredytobiorców, jak również skrócenie i uproszczenie procedur administracyjnych dla gmin działających również jako inwestorzy w gospodarce wodnej. Dodatkowo dokument proponuje przyspieszenie procesów decyzyjnych w sprawach środowiskowych i zdrowotnych związanych z czynnościami łagodzącymi negatywne skutki powodzi. W tym miejscu wspomnę tylko o najważniejszych postanowieniach projektu, bo warto je podkreślać i warto na nie zwracać uwagę. Poszkodowani w powodzi, którzy posiadają kredyt mieszkaniowy i choćby czasowo utracili możliwość korzystania z domu lub mieszkania, będą mogli skorzystać z bezzwrotnego wsparcia z Funduszu Wsparcia Kredytobiorców, który spłaci raty kredytu za okres 12 miesięcy. Z Funduszu Dopłat zostanie udzielone bezzwrotne finansowe wsparcie dla osób, które ucierpiały na skutek powodzi, na odtworzenie i remont lokali mieszkalnych, także tych wchodzących w skład mieszkaniowego zasobu gminy. Przewidziany jest zasiłek losowy w wysokości 1 tys. zł przeznaczony na zaspokojenie potrzeb edukacyjnych dzieci, które realizują obowiązkowe roczne przygotowanie przedszkolne, bądź uczniów, jeśli ponieśli szkodę w wyniku powodzi. Przewidziany jest również dodatkowy zasiłek opiekuńczy. To też jest bardzo ważny punkt dla rodziców, którzy np. ze względu na zamknięcie żłobka nie mogą pracować i muszą opiekować się dzieckiem. Wprowadzone zostaną bardziej elastyczne przepisy, jeśli chodzi o prawo pracy. Pracodawca nie będzie mógł np. zatrudniać pracownika zamieszkującego tereny objęte powodzią w godzinach nadliczbowych ani delegować tego pracownika poza stałe miejsce pracy, oczywiście bez jego zgody. Zwiększona będzie także liczba dni wolnych od pracy, liczba dni urlopu na żądanie w ramach urlopu wypoczynkowego, a pracownik będzie mógł wykorzystać część tego urlopu także w wymiarze godzinowym. Według projektu ustawy prezes Narodowego Funduszu Zdrowia będzie mógł zawierać umowy ze świadczeniodawcami poza trybem konkursowym, jeżeli na obszarze objętym stanem klęski żywiołowej jest ograniczony dostęp do poszczególnych świadczeń zdrowotnych lub te potrzeby zdrowotne będą zwiększone. Osoby dorosłe dotknięte przez powódź nie będą musiały posiadać skierowania do psychologa, aby skorzystać z wizyty. Jednostki budżetowe, jednostki wojskowe podlegające Ministerstwu Obrony Narodowej również mogą na tym terenie wykonywać działalność leczniczą w określonym zakresie na rzecz ludności cywilnej. Podmioty, które wykonują tę działalność już teraz i zostały dotknięte przez klęskę żywiołową, będą mogły uzyskać bezzwrotną dotację na odtworzenie wszystkich środków trwałych. Osoby poszkodowane przez powódź, które otrzymały lub otrzymają tzw. zasiłek powodziowy, dostaną dodatkowo, to też jest bardzo ważny punkt, zasiłek w wysokości 1 tys. zł na pokrycie kosztów zużycia energii bądź zakupu paliwa do agregatów w związku z koniecznością osuszenia mieszkania lub domu. Myślę, że jest to konieczny zabieg w każdym zalanym obiekcie. Według tego projektu nadgodziny wypracowane przez strażaków zostaną opłacone bez limitu. Włodarze gminy lub miasta będą mogli wyznaczać każdego pracownika urzędu lub gminnej jednostki organizacyjnej do pracy podczas wypłaty zasiłków, aby ten proces był jak najszybszy. To już następuje. Chciałbym skierować wielkie słowa podziękowania dla tych wszystkich pracowników, którzy sami zostali dotknięci powodzią, a nieustannie pracują na rzecz innych osób poszkodowanych. Środki z Państwowego Funduszu Rehabilitacji Osób Niepełnosprawnych będą mogły być przeznaczane także na usunięcie szkód w obrębie zlikwidowanych uprzednio barier technicznych i architektonicznych w przedszkolach, szkołach i placówkach systemu oświaty. Szczególnie ważny jest pakiet pomocy dla polskich przedsiębiorców, o których minister rozwoju i technologii pan Krzysztof Paszyk, prezentując autopoprawkę do ustawy, mówił, że będą mogli oni skorzystać z kwoty 1 mld zł na jednorazowe świadczenie przysługujące zarówno przedsiębiorcom zatrudniającym pracowników – w tym przypadku obowiązuje ten przelicznik dotyczący liczby osób niezatrudnionych i ubezpieczonych razy kilkanaście tysięcy złotych, bo mogą być różne podstawy prawne, jeśli chodzi o zatrudnienie – jak i osobom prowadzącym jednoosobową działalność gospodarczą, czyli samozatrudnionym. Będą oni mogli skorzystać z tego świadczenia liczonego według średniomiesięcznego przychodu za ubiegły rok, oczywiście w odpowiednim procencie. To tylko niektóre działania przewidziane w tej ustawie. Jak potwierdzają podane przeze mnie przykłady, zmiany w prawie nie ograniczają się jedynie do nowych form wsparcia. Projekt ustawy zakłada również zmiany w wielu innych aktach prawnych rangi ustawowej, o czym powiedziałem na wstępie, takich jak te, które dotyczą systemu oświaty, zarządzania kryzysowego, gier hazardowych, a także przepisów specjalnych związanych z pandemią COVID-19. Wśród proponowanych zmian znajdują się także te dotyczące Funduszu Transformacji Województwa Śląskiego oraz wsparcia kompetencji cyfrowych uczniów i nauczycieli. Wszystkie omawiane działania mają na celu kompleksowe wsparcie społeczności lokalnych w odbudowie po powodzi, ale również zapobieganie podobnym zdarzeniom w przyszłości. Omawiana rządowa nowelizacja jest ważnym krokiem w kierunku zwiększenia odporności kraju na skutki ekstremalnych zjawisk pogodowych, których ostatnio w różnych częściach naszego kraju niestety nie brakuje, a wszystko wskazuje na to, że w przyszłości może być ich jeszcze więcej. Nowe przepisy mają wejść w życie z dniem następującym po dniu ogłoszenia w Dzienniku Ustaw. Wynika stąd konieczność szybkiego procedowania nad tym projektem. Mając na uwadze powyższe, jak również, tak jak powiedziałem, szybkie otwarcie prawnych drzwi do udzielania dalszej pomocy osobom poszkodowanym przez powódź, tak aby nikt nie został pozostawiony sam sobie w tej osobistej i zbiorowej tragedii, Klub Parlamentarny Polskie Stronnictwo Ludowe – Trzecia Droga jest za skierowaniem projektu do komisji nadzwyczajnej w celu przeprowadzenia szybkich prac i szybkiego uchwalenia ustawy jeszcze na posiedzeniu Sejmu Rzeczypospolitej Polskiej w najbliższy wtorek. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Arkadiusza Sikorę, klub Lewica. Proszę bardzo, panie pośle.</utt>
    </speech>
    <speech speaker="Poseł Arkadiusz Sikora">
      <utt t="norm">Panie Marszałku! Wysoka Izbo! Panie i Panowie Ministrowie! W imieniu klubu Lewicy chciałbym przedstawić stanowisko w sprawie projektu ustawy o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw. Zanim jednak odniosę się do zmian w ustawie, chciałbym powiedzieć, że wydarzenia ostatnich dni przypomniały mi najgorsze wspomnienia z 1997 r., kiedy to Wrocław nawiedziła powódź tysiąclecia, a ja jako młody człowiek wraz z wieloma wrocławianami brałem udział w ratowaniu miasta. Wtedy się nie udało, ale nie to było najgorsze. Najgorsze było to, co przyszło do nas później, kiedy zgasły światła reflektorów, kiedy przyszło nam się z tymi wydarzeniami zmagać na co dzień. Dlatego dzisiaj, nauczony osobistym doświadczeniem, będę pracował nad ulepszeniem tej ustawy z nieco innej perspektywy. I tak: dobrze, że procedujemy nad tą ustawą niezwłocznie po tragicznych wydarzeniach, gdyż decyzje podejmowane w sprawie odbudowy zalanych obszarów muszą zapadać szybko. Konieczne jest też szybkie działanie, gdyż za chwilę zastanie nas jesień, a to oznacza chłodne dni i zimne noce, co jest niezwykle niekorzystne dla przywracania funkcjonalności zalanych mieszkań i domów. Osuszanie tych mieszkań, szkół oraz innych instytucji wymaga nie tylko sprzętu, ale także dużo energii – nie mówię o tej energii ludzkiej, ale przede wszystkim o energii elektrycznej – a to także znaczący koszt dla każdej rodziny. Dlatego ustawa przyznaje każdemu gospodarstwu domowemu, które będzie osuszało swoje cztery kąty, po 1 tys. zł bezzwrotnej pomocy. Jest to kwota niezależna od pomocy bieżącej udzielanej każdej rodzinie w wysokości 2,8 tys. zł, a która już w znacznej części została osobom poszkodowanym wypłacona. Zaraz po działaniach zmierzających do przywrócenia zalanym mieszkaniom funkcjonalności, a właściwie równolegle z tymi działaniami konieczna jest pomoc w obszarze ochrony zdrowia, bo przecież zdrowie jest najważniejsze. Dlatego ustawa przewiduje zapisy w obszarze infrastruktury ochrony zdrowia, takie jak dodanie przepisu umożliwiającego uzyskanie podmiotom wykonującym działalność leczniczą w rejonie dotkniętym przez klęskę żywiołową dotacji na odtworzenie środków trwałych. Ustawa przewiduje także dodanie przepisu umożliwiającego zawieranie ze świadczeniobiorcami umów poza trybem konkursowym w przypadku wystąpienia ograniczenia dostępu do świadczeń opieki zdrowotnej lub zwiększonych potrzeb zdrowotnych, których nie można było przewidzieć. Zmiana proponowana w tej ustawie w zakresie rozliczenia świadczeń będzie stosowana od 16 września tego roku. Taka powódź, proszę państwa, pozostawia traumę, z którą nie wszyscy są w stanie sobie poradzić. Dlatego zadbaliśmy o uproszczone zasady dostępu do świadczeń psychologicznych dla osób dorosłych poszkodowanych w wyniku powodzi. Proponujemy dodanie przepisu, w którym takie skierowanie od lekarza nie będzie wymagane. To także szczepienia dla osób, które na terenach powodziowych wykonują ciężką pracę, związaną z odgruzowywaniem tego, co zostało po powodzi. Ta ustawa proponuje także zmiany w obszarze edukacji, wprowadzając świadczenie zasiłku losowego na cele edukacyjne w wysokości 1 tys. zł dla dzieci i uczniów. To są, proszę państwa, te środki, które będą do wykorzystania na zakup książek, przyborów szkolnych i podstawowych rzeczy, które dzieci straciły podczas tej powodzi, oraz na zapewnienie dostępności miejsc edukacji na terenach powodziowych. Chodzi o tymczasowe zniesienie ograniczeń w liczbie uczniów w oddziałach klasowych na terenach powodziowych oraz uwolnienie limitów liczebności oddziałów w przedszkolach i szkołach podstawowych, w oddziałach przedszkolnych i klasach I–III. Pozwoli to organom prowadzącym uzupełnić liczbę miejsc w zakresie wychowania przedszkolnego i spełniania obowiązku szkolnego do czasu unormowania się sytuacji w organizacji sieci przedszkoli i szkół na terenach dotkniętych powodzią. Z kolei tworzenie tymczasowych miejsc nauki odbywać się będzie w ramach uproszczonej procedury. Ministerstwo Cyfryzacji wesprze placówki edukacyjne sprzętem teleinformatycznym, przede wszystkim laptopami. Prawie 20 tys. laptopów dotrze do osób, które właściwie zostały tej infrastruktury szkolnej pozbawione. Osoby, które zostały zalane, będą mogły skorzystać z urlopu, który będzie płatny w 100%, na okoliczność uporządkowania swoich gospodarstw domowych. To jest do 20 pełnych dni urlopu, które pozwolą na uporządkowanie swojego domu. Ustawa ta również docenia pracę pracowników sfery socjalnej, tych, którzy właśnie teraz pracują ponad swoje siły, często po kilkanaście godzin dziennie. Proszę państwa, jest ponad 3,5 tys. takich osób na zalanych terenach. Ustawa ta też będzie przewidywać przekazanie jednorazowych dodatków dla tych pracowników. Co jest teraz ważne dla osób dotkniętych powodzią? Pomoc prawnicza w wielu obszarach, bo przecież każde działanie wymaga znajomości wielu przepisów, czy to dotyczących odszkodowania, czy to dotyczących pozyskania środków na odbudowę, jak również innych. Projekt wprowadza więc rozwiązanie, które ma na celu zapewnienie nieodpłatnej pomocy prawnej oraz nieodpłatnego poradnictwa obywatelskiego poszkodowanym na zasadach określonych w ustawie z dnia 5 sierpnia 2015 r. o nieodpłatnej pomocy prawnej i nieodpłatnym poradnictwie obywatelskim oraz edukacji prawnej. W zakresie infrastruktury, w celu szybkiego przywrócenia budynków wielorodzinnych do użytkowania dającego mieszkańcom odpowiedni komfort, ustawa zapewnia finansowanie realizowanych przez samorządy przedsięwzięć polegających na tworzeniu nowych oraz odtworzeniu zniszczonych lokali mieszkalnych dla powodzian nawet do 100% kosztów przedsięwzięcia. Ale ustawa też wspomaga te osoby, które skredytowały zakup mieszkania i domu. I tak: poszkodowany, który jest kredytobiorcą w rozumieniu ustawy o wsparciu kredytobiorców oraz którego dom jednorodzinny lub lokal mieszkalny, których dotyczy kredyt mieszkaniowy, zostały uszkodzone lub zniszczone na skutek powodzi, będzie mógł wystąpić z wnioskiem o wsparcie finansowe do BGK na okres 12 miesięcy w wysokości określonej w złotych jako równowartość przewidywanych 12 miesięcznych rat kapitałowych i odsetkowych kredytu mieszkaniowego. Jeśli chodzi o infrastrukturę drogową, mostową oraz kolejową, to tutaj samorządy będą musiały się zmierzyć z wielkim przedsięwzięciem. Tutaj proponuje się, aby jednostka samorządu terytorialnego mogła otrzymać ze środków funduszu finansowanie zadania powodziowego w wysokości nawet do 100% kosztów realizacji tego zadania. Dotychczas było to 80%. To jest ogromnie ważne, bo samorządy, które ucierpiały w powodzi, tych środków na wkład własny po prostu nie mają. Dolny Śląsk to region o charakterze turystyczno-rekreacyjnym i sportowym. Podam przykład jednego wydarzenia, które miało miejsce właśnie we Wleniu na Dolnym Śląsku. Otóż 2 tygodnie przed powodzią zostało otwarte boisko sportowe, które kosztowało kilkaset tysięcy złotych. To jest mała miejscowość, gdzie młodzież tak naprawdę ma w tym miejscu takie swoje centrum społeczne. Po powodzi nie zostało nic. Nie zostało ani boisko, ani szatnia, ani to, co było w tej szatni. Dlatego w tej ustawie znajdą się też zapisy, które umożliwią szybką odbudowę tej infrastruktury, która zostanie sfinansowana ze środków Funduszu Rozwoju Kultury Fizycznej na odbudowę obiektów sportowych zniszczonych lub uszkodzonych w wyniku klęsk żywiołowych. I tutaj też proponowana jest możliwość pozyskania na ten cel środków nawet do 100% wartości inwestycji. Szanowni Państwo! Przepisy to jedno, ale ważna jest życzliwość i współpraca na wszystkich szczeblach pomocy, dlatego apelujemy o to, aby ta współpraca przebiegała płynnie i abyśmy w trudnych sytuacjach starali się podchodzić również życzliwie do tych osób, które po tę pomoc się zwracają. Klub Lewicy rekomenduje skierowanie ustawy do prac w komisjach. Myślę, że na najbliższym posiedzeniu Sejmu, we wtorek, ten projekt ustawy zostanie przegłosowany. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Martę Stożek, także Lewica. Proszę bardzo, pani poseł.</utt>
    </speech>
    <speech speaker="Poseł Marta Stożek">
      <utt t="norm">Panie Marszałku! Wysoka Izbo! Poselski projekt ustawy o szczególnych rozwiązaniach związanych ze wsparciem finansowym dla poszkodowanych przez powódź w 2024 r., który rozpatrujemy wraz z projektem rządowym, zawiera propozycje rozwiązań pomocowych w postaci zasiłków celowych na pomoc doraźną lub na remont, lub odbudowę, zwolnienia od pracy w wymiarze 20 dni wolnych od pracy z powodu zdarzenia klęskowego czy formy zrekompensowania strażakom ratownikom ochotniczych straży pożarnych dochodów, które utracili, niosąc pomoc na obszarach, które dotknęła powódź. Te proponowane rozwiązania, całkiem słuszne, w dość jasny sposób mają swoje odpowiedniki czy to w przepisach już obowiązujących, czy to w zapowiedzianych i przewidzianych w projekcie rządowym. Np. jeśli chodzi o pomoc doraźną, to w ośrodkach pomocy społecznej już teraz wypłacana jest pomoc doraźna w wysokości od 10 tys. zł. To jest 8 tys. zł z pomocy społecznej i 2 tys. zł z zasiłku powodziowego. Podobnie jeśli chodzi o zasiłek celowy na remont lub odbudowę, przewidziane jest do 200 tys. zł na remont lub odbudowę budynku mieszkalnego. Co do zwolnienia z pracy w wymiarze do 20 dni wolnych od pracy, to takie rozwiązanie było zapowiedziane i znalazło się w autopoprawce do projektu rządowego. Zatrudniający będzie mógł się ubiegać o zwrot kosztów poniesionych w wynagrodzeniach i na składki z Funduszu Gwarantowanych Świadczeń Pracowniczych. Będziemy w komisji pracować nad tymi dwoma projektami wspólnie, oczywiście nad projektem rządowym jako projektem wiodącym. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Zapraszam pana posła Michała Wawera, klub Konfederacja. Proszę bardzo, panie pośle.</utt>
    </speech>
    <speech speaker="Poseł Michał Wawer">
      <utt t="norm">Panie Marszałku! Wysoka Izbo! W specustawie powodziowej powraca PiS-owska szkoła legislacji, doskonale nam znana z czasów pandemii COVID-19, z czasów ustaw tzw. tarcz antykryzysowych czy anty-COVID-owych, które to ustawy charakteryzowały się, tak samo jak ta specustawa, szeregiem poważnych wad legislacyjnych, poważnych wad procesu legislacyjnego. Po pierwsze, ustawy te były, tak jak i ta, pisane zawsze z założeniem, że musi tam być dużo, że muszą to być gigantyczne ustawy, do których robi się wielką burzę mózgów w rządzie, wrzuca się wszystko, co komukolwiek przyjdzie do głowy, nikt nad tym specjalnie nie panuje, jeden artykuł do drugiego nie przystaje, brakuje jakiejkolwiek spójnej wizji jednej osoby, jednoosobowego przywództwa legislacyjnego, które by panowało nad tym, co w tej ustawie się znajduje. Po drugie, jakby tego było mało, jest to robione szybko. Szybkość procesu legislacyjnego nie jest wadą samą w sobie, natomiast staje się wadą, jeżeli rząd zaczyna wrzucać Sejmowi ustawy niedopracowane, do których dzień czy dwa po tym, jak zostały Sejmowi przedstawione, jak Sejm zaczął je analizować, nagle wjeżdża gigantyczna autopoprawka, która wszystko to, co udało się przeczytać, wybadać, przeanalizować do tej pory, tak naprawdę przewraca do góry nogami, a kolejne autopoprawki czy zmiany przeprowadzone przez dyspozycyjną większość sejmową towarzyszą całemu procesowi legislacyjnemu. I dokładnie taką sytuację mamy tutaj. 2 dni temu pojawił się projekt specustawy. Wczoraj wieczorem jeszcze analizowaliśmy projekt taki, jaki został złożony Sejmowi. Dziś rano, w dniu debaty, pojawiła się obszerna autopoprawka, która tak naprawdę tę pracę legislacyjną zeruje, a można się spodziewać, że w miarę jak kolejni ministrowie będą sobie przypominać o kolejnych rzeczach, to w kolejnych dniach również zobaczymy kolejne rządowe autopoprawki albo poprawki w istocie będące autopoprawkami rządowymi, ale składane w trakcie prac w komisji przez posłów koalicji rządzącej, po to żeby to już tak głupio nie wyglądało jak przy tej pierwszej autopoprawce. Wreszcie ostatnią cechą bardzo charakterystyczną dla ustaw COVID-owych było zamieszczanie w tych ustawach wrzutek legislacyjnych na tematy kompletnie niezwiązane z tym, co jest istotne, co jest właściwym tematem tej ustawy, czyli załatwianie pod pretekstem, jakby w tej zaporze, pod tą ustawą, wtedy ustawą COVID-ową, jakichś innych interesów, jakichś innych tematów. To jest niestety kolejny precedens, który wraca w tej specustawie. Zaczynając właśnie od tych wrzutek, powiem, że w tej specustawie dostaliśmy jako Sejm projekt wykreślenia, likwidacji programu „Laptop dla ucznia”. Samo w sobie nie jest to złym pomysłem – my jako Konfederacja byliśmy krytykami projektu „Laptop dla ucznia” i nadal jesteśmy – natomiast, Wysoki Sejmie, nie miejsce na to w specustawie powodziowej, nie miejsce na to, żeby blokować tak naprawdę dyskusję nad likwidacją jakiegoś programu poprzez zakrycie go poważną kryzysową ustawą z dziesiątkami różnych innych rozwiązań, nie miejsce na to, żeby tutaj po prostu załatwiać to, zmuszać tak naprawdę posłów, którzy popierają działania pomocowe, jednocześnie do zagłosowania za likwidacją jakiegoś rozwiązania, które się akurat rządowi nie podoba i które akurat rządowi jest niewygodnie dyskutować jako oddzielną ustawę. W tej specustawie powodziowej, tak jak było to w ustawach COVID-owych, mieszają się więc rozmaite rozwiązania dobre, potrzebne, z licznymi rzeczami zbędnymi, dyskusyjnymi albo wprost szkodliwymi. O wrzutkach legislacyjnych na tematy niezwiązane już powiedziałem. Przechodząc do rozwiązań, które rząd w wyniku tej wielkiej burzy mózgów tutaj zaproponował powodzianom, powiem, że nie wszystkie rozwiązania mają ręce i nogi, nie wszystkie mają sens. Na pierwszy plan wysuwa się zasiłek losowy, o którym już wielokrotnie od wczoraj słyszeliśmy, 1 tys. zł na ucznia z terenów powodziowych. Wysoki Sejmie, to jest zasiłek od zasiłku, można powiedzieć. Mamy sytuację, w której już na podstawie tych wcześniej istniejących przepisów powodzianom przysługuje zasiłek powodziowy. Poszkodowany idzie do urzędu, składa wniosek o ten zasiłek, wykazuje, zaświadcza, że ten zasiłek mu przysługuje, otrzymuje zasiłek powodziowy. Dopiero w tym momencie ma prawo wystąpić o zasiłek losowy, dlatego że ten zasiłek losowy jest warunkowany zasiłkiem powodziowym. Idzie po raz kolejny do urzędu, składa dokumenty, zaświadcza, po raz kolejny zaświadcza, że jest poszkodowany przez powódź, i wtedy przysługuje mu ten dodatkowy zasiłek 1 tys. zł na dziecko. Jaki to ma sens? Dlaczego nie zmienić po prostu przepisów o zasiłku powodziowym, albo podnieść dla wszystkich tę kwotę, albo wskazać, że będzie tutaj dodatkowa rubryka – jeśli ktoś ma dziecko w wieku szkolnym, to dostaje ten 1 tys. zł więcej, załatwić to po prostu jak najprościej, jedną procedurą biurokratyczną, a nie tworzyć w ogóle dodatkowy rodzaj zasiłku, który już zostanie w polskim prawie na zawsze. Bo my nie mówimy tutaj tylko o zasiłkach na czas tej powodzi, to jest rozwiązanie, które zostanie w polskim prawie już na zawsze, i jak przyjdzie kolejna powódź, to będzie znowu w każdym urzędzie na terenach objętych powodzią wielkie rozpracowywanie, że tu jest cała oddzielna procedura dotycząca zasiłku losowego, który przysługuje tym samym osobom, którym przysługuje zasiłek powodziowy, ale trzeba te osoby dodatkowo prześwietlić i żądać od nich dodatkowego kompletu tych samych dokumentów. Nie ma to żadnego sensu, zasiłek od zasiłku to jest rozwiązanie idiotyczne. Idąc tym tropem zasiłkowym, tych narzędzi wsparcia, mamy świadczenie interwencyjne. To jest coś, co się pojawiło dopiero dziś rano. Jeszcze wczoraj wieczorem nie było tego w ustawie, dopiero w autopoprawce, w której rząd przypomniał sobie, że jest też ktoś taki jak przedsiębiorcy i warto by im pomóc, wprowadzono to świadczenie interwencyjne. Dzisiaj też już słyszeliśmy, jak to będzie wyliczane, że to jest taki algorytm, iloczyn pracowników przez jakąś kwotę. Jest tylko jeden problem – nie wiemy, jaka jest ta kwota, dlatego że została ona przez rząd wypchnięta do rozporządzenia i tak naprawdę my jako Sejm możemy sobie tutaj bardzo mądrze podebatować nad tym świadczeniem interwencyjnym, ale jedynym poważnym punktem zaczepienia do tej dyskusji jest wzmianka rzucona z tej mównicy przez ministra Paszyka, że to będzie pewnie kilkanaście tysięcy złotych na przedsiębiorcę. Trudno to uznać za wiążącą deklarację, a to wpływa na to, jak my jako posłowie będziemy potem głosować. Bo jeżeli to będzie faktycznie kilkanaście tysięcy na przedsiębiorcę, to, powiedzmy, to już jest coś. Ale jeżeli ta kwota po uchwaleniu ustawy w rozporządzeniu rządowym spadnie do, nie wiem, 3 tys., to to już nie ma sensu, to jest policzek dla przedsiębiorców, a nie pomoc. W całym tym kontekście wydaje się całkiem sensownym zabezpieczeniem to, żeby wprowadzić do specustawy obietnicę darmowej pomocy prawnej dla powodzian, dlatego że po prostu samo interpretowanie specustawy w takiej formie, w jakiej ona ostatecznie wyjdzie z Sejmu, będzie wymagało rzeczywiście zaangażowania prawnika. Być może jest to sensowniejsze rozwiązanie niż wprowadzanie nieodpłatnej pomocy psychologicznej dla powodzian, dlatego że w całej Polsce średni czas oczekiwania na pomoc psychologiczną w NFZ-ecie to jest 119 dni. W tym kontekście ta deklaracja rządu, że proszę, w ustawie likwidujemy obowiązek posiadania skierowania do psychologa na terenach powodziowych, gdzie – można się domyśleć – dostępność tej pomocy psychologicznej będzie jeszcze mniejsza niż średnia na terenie kraju, wydaje się trochę śmieszna. To wygląda tak, jakby po prostu Ministerstwo Zdrowia musiało za wszelką ceną coś wymyślić i coś dorzucić do tej ustawy, więc robi takie pozorowane działania, takie malowanie trawy na zielono, żeby można było opowiedzieć w mediach o czymś, z czego de facto nikt potem w praktyce nie będzie miał możliwości skorzystać. Panie Marszałku! Wysoka Izbo! Ta ustawa jest jednym wielkim bałaganem i narzucony jest bardzo krótki czas, żeby ten bałagan spróbować posprzątać. My jako Konfederacja będziemy składać swoje poprawki, będziemy próbowali co się da z tego bałaganu uporządkować, o ile oczywiście będziemy w stanie z przygotowywaniem poprawek nadążyć za rządem składającym kolejne autopoprawki, poprawki i wywracającym raz po raz tę właśnie w COVID-owym, PiS-owskim duchu projektowaną ustawę. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Krzysztofa Tuduja, także klub Konfederacja.</utt>
    </speech>
    <speech speaker="Poseł Krzysztof Tuduj">
      <utt t="norm">Dziękuję bardzo. Panie Marszałku! Panowie Ministrowie! Wysoka Izbo! Rzeczywiście, kiedy państwo mierzy się z żywiołem, wnioski są różne. Mnie – nie ukrywam – irytuje ta sytuacja. Jestem wrocławianinem, w 1997 r. byłem na wałach, w 2010 r. byłem na wałach pod Wrocławiem. Teraz też czułem, że tam jest moje miejsce. Konfrontacja żywiołu z państwem postrzegana przez oko jakby punktowe, w różnych miejscach, wcale nie wygląda tak dobrze. Smutne jest to, że w takich sytuacjach święta wojna polityczna między PiS i Koalicją Obywatelską też musi się odbywać. Marzy mi się, żebyśmy naprawdę zrobili porządny audyt tej sytuacji pod kątem bezpieczeństwa, pod kątem tego, co na przyszłość. Bo mądry Polak po szkodzie. Teraz debatujemy o tym, jak – że tak powiem, oczywiście strasznie ważna rzecz – ponaprawiać to, co było… Ale gdzie jest mentalność, żeby wyprzedzać zagrożenia? Gdzie jest mentalność, żeby budować odporność państwa na różnego typu zagrożenia, w tym takie naturalne kataklizmy jak powodzie? Mamy już sporo wniosków, ciągle nie odrobiliśmy do końca lekcji w tej materii. Mam dużo spostrzeżeń powziętych z tych miejsc zagrożonych. Ale już do końca życia zostanie mi obraz… Jedną anegdotą chciałem się z państwem posłami podzielić. Zostanie mi do końca życia obraz pana Stanisława ze Ścinawicy pod Kłodzkiem, wioseczka leżąca tuż nad Nysą Kłodzką, z którym rozmawiałem 14 września o godz. 16. Pan Stanisław stał sam nad tą rzeką na metrowej, może półtorametrowej wysokości wale, który był w słabym stanie, już porządnie namoknięty. Nie był w ogóle poinformowany. Podszedłem, porozmawiałem z nim, pokazał mi okoliczne rowy, które ani nie są zadbane, ani nikt ich nie zabezpiecza na wypadek, gdyby rzeka wyszła ze swojego koryta. Zapytałem, jakie są komunikaty, czy ktoś tutaj działa, przyszedł do mieszkańców, coś powiedział. Nie było takiej informacji. Próbowałem się dodzwonić do centrum zarządzania kryzysowego w Kłodzku, telefon był zajęty. Pewnego rodzaju dramat. A dużo bardziej dramatyczne było to, gdy dobę później pan Stanisław przysłał mi zdjęcie swojego domu. W miejscu, gdzie staliśmy, przy tym wale, poziom wody już niecałą dobę później był przynajmniej 2–3-metrowy, a dom pana Stanisława – zalany do pierwszego piętra. Naprawdę takie historie powodują, że powinniśmy mieć refleksję i przede wszystkim mocno działać na czas. To są trzy obszary – żeby pogłębić tę refleksję – w których jest konieczne działanie i głęboka refleksja. Naprawdę apeluję do klasy politycznej o odcedzenie wojny politycznej, bo państwo rządzący złościcie się na opozycję z PiS-u, że się tak zachowuje. Jestem przekonany, że gdyby była odwrotna sytuacja, to jakość debaty byłaby taka sama. Potrzebujemy konkretnego audytu na tych obszarach, które tylko dotknę, bo w tym krótkim czasie bardzo ciężko się szeroko odnieść. Mamy rząd, samorządy i mieszkańców – nazwijmy to – razem z przedsiębiorcami i innymi podmiotami tego typu. Rząd odpowiada za służby, policję, straże, wojsko. Tutaj jest jedna płaszczyzna odpowiedzialności i w szczegółach trzeba analizować, jak wyglądało organizowanie tego. To, co oddaję państwu, to to, że państwo byliście tam na miejscu, te sztaby zarządzania kryzysowego były regularnie, były na miejscu, więc zarządzanie nie było z Warszawy. Była próba jakiegoś zarządzania tym na czas. To oddaję, tak. Natomiast liczba błędów, z błędem naczelnym premiera, jest do sprawdzenia. Do sprawdzenia są sytuacje związane z komunikatami RCB, jakie dostawali ludzie na telefony. To będziemy analizować. Były takie sytuacje: jest po prostu ryzyko podtopienia, a później – dom do pierwszego piętra zalany. Przeskakuję na temat mieszkańców. Nie ma obrony cywilnej zorganizowanej prawnie, bo PiS zawiódł. Rok nie możemy się doczekać. Tak, już jest jakiś projekt, ale nie ma tego dalej. Jesteśmy w sytuacji, w której nie ma zorganizowanej obrony cywilnej w Polsce. To jest katastrofa, to jest dramat. Oddam tutaj chwałę mieszkańcom, którzy się organizowali przez grupy facebookowe i inne internetowe. Tak jak w Internecie jest dużo zagrożeń, tak potęga Internetu wyszła, ujawniła się. Ekspresowo jeszcze jeden wątek: samorządy. Szanowni państwo, pytałem wszystkie samorządy dolnośląskie w lipcu o to, czy mają zaktualizowane plany zarządzania kryzysowego. Kłodzki samorząd, starosta Kłodzka w piśmie z 20 sierpnia odpowiada mi, że żadna gmina w powiecie kłodzkim</utt>
      <utt t="reaction">Dzwonek</utt>
      <utt t="norm">nie ma zaktualizowanego planu zarządzania kryzysowego. Panie marszałku, 20 sekund dosłownie. Podejście do tej materii jest nonszalanckie. Oczywiście można dobrze zarządzać bez planu zarządzania kryzysowego, i tak się zdarzało. Ale z drugiej strony: realizacja. Mamy sytuację, że w Kłodzku był zaktualizowany plan zarządzania kryzysowego. Pytałem nawet o łączność. Pytałem w swoim piśmie o łączność między samorządami. Dostaję odpowiedź w piśmie z 20 sierpnia, że łączność jest zabezpieczona – awaryjna łączność. A później co się okazuje? Że pani starosta w mediach podaje, że była tam przerwa w łączności, bo nie było paliwa do agregatów. Jeśli będziemy tak podchodzić do kwestii planów: że coś jest tylko na papierze, a nie jest w rzeczywistości, to jest to niepoważne. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Jarosława Sachajkę, koło Kukiz’15. Proszę bardzo.</utt>
    </speech>
    <speech speaker="Poseł Jarosław Sachajko">
      <utt t="norm">Panie Marszałku! Państwo Ministrowie! Wysoka Izbo! Drodzy Polacy! Jako koło Kukiz’15 będziemy wspierali i popierali wszystkie rozwiązania, które w tej chwili pomogą powodzianom, którzy stracili całkowicie swój majątek lub dużą jego część nie ze swojej winy. Ta strata była z winy politykierów, a może lepiej powiedzieć: działaczy, bo na pewno nie polityków, dlatego że politycy powinni racjonalnie działać dla dobra wspólnego, a nie dla chwilowego poparcia, bo coś ładnie brzmi. Rozwiązania, które w tej chwili są zaproponowane, są z cyklu: mądry Polak po szkodzie. Obawiam się, że zaraz okaże się – Jan Kochanowski powiedział już dosyć dawno coś ważniejszego – że i przed szkodą, i po szkodzie Polak głupi, bo wśród tych rozwiązań nie ma systemowych rozwiązań dotyczących zabezpieczenia Polski i Polaków przed kolejnymi tragediami. Bardzo dobrze, że te rozwiązania powstały, bo umówiliśmy się, że będziemy wszyscy Polsce pomagali, tylko to jest jakiś absurd, żeby już trzeci, czwarty, piąty raz pomagać tym samym osobom, bo nie potrafimy systemowo zabezpieczyć Polski. I tu trzeba powiedzieć o kilku elementach. Pierwszy element: prognozy nie są przesadnie alarmujące. Przecież te słowa przylgną do obecnego pana premiera, tak jak inne słowa przylgnęły do poprzedniego premiera pana Cimoszewicza: trzeba było się ubezpieczyć. A więc nie usłyszeliśmy tego i w tych projektach ustaw nie ma właśnie systemowych rozwiązań, w jaki sposób zapobiegać…</utt>
      <utt t="interrupt" by="Poseł Krystyna Skowrońska">A PiS co zrobił? Jakie zaproponował rozwiązanie przez 8 lat?</utt>
      <utt t="norm">Pani poseł, naprawdę nie tak nerwowo, bo pani poseł jest w tej Izbie już ileś lat, pani poseł w tej Izbie już nawet rządziła i znowu pani rządzi, więc proszę przestać opowiadać o tym, co PiS zrobił, tylko proszę uderzyć się we własne piersi i powiedzieć, że państwo przez te 8 lat też nic nie zrobiliście, a wprost blokowaliście. Właśnie o tym chcę powiedzieć.</utt>
      <utt t="interrupt" by="Głos z sali">Nie przeszkadzaj.</utt>
      <utt t="norm">Wracam do tych słów: prognozy nie są przesadnie alarmujące. Tu powinien być system polegający na tym, że jeżeli widzimy zbliżającą się tragedię, a widzimy tę tragedię, bo widzieliśmy ją kilka dni wcześniej… 3 dni wcześniej powinien być ogłoszony stan wyjątkowy i Polacy powinni być poinformowani o tym, że trzeba chronić swój majątek. Jak teraz państwo oglądają media, to słyszą państwo wypowiedzi tych osób, które mówią, że gdyby dzień, 2 dni wcześniej wiedziały o tym, co idzie, to zabezpieczyłyby swój majątek ruchomy. A to nie zostało zrobione i w tych ustawach tego nie ma. Druga rzecz, o której trzeba powiedzieć, której tutaj też brakuje, to systemowe wykupienie przez państwo nieruchomości za uczciwe pieniądze. Nawet powinniśmy to zrobić, Polskę stać na to, żeby wykupić te nieruchomości z naddatkiem, żebyśmy znowu za rok, za 2 lata, za 5 lat nie rozmawiali o tym, że trzeba po raz piąty odbudowywać te nieruchomości i trzeba pomagać. Tu wracam do ustawy o CPK, kiedy poprzedni rząd zaproponował 140% wartości nieruchomości, a państwo mówili, że to jest za mało. Rządzą państwo 10 miesięcy i nic nie zmieniają, żeby zaproponować 200% wartości, żeby wykupić te nieruchomości i żeby skończyć z tą regularnością tragedii, bo państwo mówią o powodzi z 1997 r., zapominając, że wcześniej i w 1970 r. była powódź, i w 1980 r., i w 1960 r. była powódź na tych terenach. Trzeba z tym skończyć. Ostatnia rzecz, bo widzę, że czas się kończy, to systemowe rozwiązanie blokady inwestycji właśnie infrastrukturalnych. Wczoraj kolega Bartosz Romowicz tutaj się cieszył i mówił, że musimy współdziałać, bo zbiornik w Raciborzu był budowany, licząc od jego zaplanowania, 19 lat. Panie pośle, to trzeba płakać, że 19 lat, bo jeżeli państwo sięgną sobie</utt>
      <utt t="reaction">Dzwonek</utt>
      <utt t="norm">do historii, to zobaczą państwo, że w Stroniu Śląskim podobnej wielkości inwestycja powstała w 2 lata. I tu powinniśmy zawrzeć te rozwiązania, które znacząco przyspieszą powstawanie inwestycji infrastrukturalnych i zablokują działania obcych służb, bez różnicy, czy to ruskich, czy pruskich, a w tej chwili niemieckich, które – jak państwo słyszeli – działają na naszych ziemiach, wprowadzając chaos, który doprowadził do tragedii, którą w tej chwili mamy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Do zabrania głosu w trybie sprostowania zgłosił się poseł Romowicz. Proszę bardzo. Mam nadzieję, że uda się sprawnie. Bardzo proszę, panie pośle, zacytować wypowiedź, do której się pan odnosi.</utt>
      <utt t="interrupt" by="Poseł Marcin Porzucek">Przecież nic tam nie było powiedziane.</utt>
    </speech>
    <speech speaker="Poseł Bartosz Romowicz">
      <utt t="norm">Szanowny Panie Marszałku! Panie Ministrze! Chcę tutaj sprostować, bo poseł Sachajko źle odebrał moje emocje. Ja wcale z tego się nie ucieszyłem. Ja tylko powiedziałem, że takie inwestycje to są inwestycje na ponad jedną kadencję. To nie była żadna radość.</utt>
      <utt t="interrupt" by="Poseł Jarosław Sachajko">A powinny być na pół kadencji, jak panu pokazałem.</utt>
      <utt t="norm">Zrozumiał pan źle. Nikt się z tego nie cieszy. Chciałem tylko panu i państwu, wszystkim państwu parlamentarzystom pokazać, że w tym wypadku musi być zgoda, bo w jedną kadencję tego nie rozwiążemy. I tylko tyle. Tu się nikt z tego wcale nie cieszy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Na przyszłość zwrócę uwagę, że jeżeli występujemy w trybie sprostowania, to prostujemy złe zrozumienie czy zacytowanie swoich słów. Jak zaczniemy prostować zrozumienie i odbiór swoich emocji, to nigdy stąd nie wyjdziemy.</utt>
      <utt t="interrupt" by="Głos z sali">Słowa, nie emocje.</utt>
      <utt t="norm">Zapraszam teraz do zadawania pytań. Ustalam czas pytań na 1 minutę. Mamy tych pytań dużo, więc bardzo proszę o dyscyplinę czasową w czasie zadawania pytań, czyli 1 minuta i kończymy. Pierwszy poseł Marcin Porzucek, klub PiS.</utt>
    </speech>
    <speech speaker="Poseł Marcin Porzucek">
      <utt t="norm">Dziękuję. Panie Marszałku! Wysoka Izbo! W obliczu takich tragedii słowa polityków są drugorzędne. Najważniejsze są relacje naocznych świadków. Dzisiaj Interia.pl pokazuje, przedstawia taką relację z Opolszczyzny: Woda zalewała ośrodek, ruszyli z pomocą, na ich drodze stanęły służby. Nawet w 1997 r. jeździł samochód, który ogłaszał, że prowadzona jest ewakuacja. Teraz nie dostaliśmy żadnej informacji. Jakiś mężczyzna krzyczał na moście, że woda się podnosi – mówi Małgorzata Stokowska, komendant Maltańskiej Służby Medycznej w Nysie. I dalej: Pracownicy Domu Opieki „Orpheo” przez dwa dni próbowali uzyskać informacje, jak wygląda ich położenie. Wobec braku jakiegokolwiek kontaktu ze służbami i, jak się okazało, wobec sprzecznych komunikatów podejmowaliśmy błyskawiczne decyzje na podstawie własnych obserwacji poziomu wody. Czy tak wygląda sprawne państwo? Otóż nie, drodzy państwo. Niekiedy takie sytuacje są nie do przewidzenia, ale przecież rząd doskonale o tym wiedział 10 września. Ba, mass media na paskach informowały: Zbliża się niż genueński</utt>
      <utt t="reaction">Dzwonek</utt>
      <utt t="norm">, prawdopodobnie będą powodzie.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Marcin Porzucek">
      <utt t="norm">Jaka była reakcja? Ile dodatkowych środków będzie kosztowała odbudowa ze względu na opieszałość rządu?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Pragnę przywitać grupę osób, które dzisiaj goszczą na galerii i są razem z nami w Sejmie. Jest to grupa osób głuchych z województwa mazowieckiego, która przybyła do Sejmu na zaproszenie pani poseł Iwony Kozłowskiej.</utt>
      <utt t="reaction">Oklaski</utt>
      <utt t="norm">Pozdrawiamy serdecznie. Bardzo nam miło. Zapraszam do zadania kolejnego pytania panią wicemarszałek Monikę Wielichowską. Proszę bardzo, pani poseł.</utt>
    </speech>
    <speech speaker="Poseł Monika Wielichowska">
      <utt t="norm">Panie Marszałku! Wysoka Izbo! Obowiązujące przepisy ustawy z 2011 r. o rozwiązaniach związanych z usuwaniem skutków powodzi przewidują różne formy wsparcia, ale obecnie, ze względu na rozmiary strat w różnych regionach, niezbędne jest wprowadzenie dodatkowych działań. Stąd proponujemy konkretne rozwiązania, bo potrzebujemy nowych instrumentów pomocowych, które pozwolą poszkodowanym jak najszybciej wrócić do normalnego życia. Wśród proponowanych rozwiązań rządowy projekt przewiduje wprowadzenie dodatkowych form pomocy, jeśli chodzi o zasiłki losowe, dodatkowe zasiłki opiekuńcze dla rodziców, udogodnienia pracownicze czy wsparcie dla kredytobiorców, skrócenie procedur administracyjnych związanych z wydawaniem decyzji o środowiskowych uwarunkowaniach czy ułatwienie dostępu do świadczeń zdrowotnych. Dziś rząd i samorządy muszą działać wspólnie, by zapewnić bezpieczeństwo i stabilizację mieszkańcom regionów dotkniętych powodzią. Komisja, którą powołamy dziś po południu, będzie procedować jutro i w sobotę. To też jest czas, kiedy samorządowcy ze Stronia Śląskiego, z Lądka</utt>
      <utt t="reaction">Dzwonek</utt>
      <utt t="norm">, Bystrzycy, Radkowa, Nysy, Głuchołaz czy Lewina Brzeskiego mogą jeszcze zgłaszać uwagi, by w ostatecznym dokumencie znalazło się jak najwięcej dobrych, oczekiwanych, ale nade wszystko trafnych rozwiązań, z których będą korzystać jednostki samorządu terytorialnego, instytucje, a zwłaszcza ludzie, których dotknęła wielka woda.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Jeszcze jedna grupa, która gości na galerii, właśnie zajęła miejsca. Witamy serdecznie przybyłą na zaproszenie posła Filipa Kaczyńskiego</utt>
      <utt t="reaction">Oklaski</utt>
      <utt t="norm">grupę Koła Gospodyń Wiejskich Nowe Dwory z gminy Brzeźnica, z przewodniczącą rady gminy Jadwigą Kozioł i radną powiatu wadowickiego Zofią Kaczyńską w składzie. Pozdrawiamy serdecznie.</utt>
      <utt t="reaction">Oklaski</utt>
      <utt t="norm">Zapraszam panią poseł Żanetę Cwalinę-Śliwowską, klub Polska 2050.</utt>
    </speech>
    <speech speaker="Poseł Żaneta Cwalina-Śliwowska">
      <utt t="norm">Szanowny Panie Marszałku! Szanowni Ministrowie! Drodzy Parlamentarzyści! Na wstępie chciałabym podziękować wszystkim naszym rodakom, którzy w obliczu klęski otworzyli swoje serca, wykazali się solidarnością i przekazali dary dla ludzi poszkodowanych w powodzi. To jest rzeczywiście namacalna i oddolna pomoc, która przecież nie była zależna od mechanizmów państwa. Ta fala dobroci nie może się zmarnować. Darczyńcy, przekazując swoje wsparcie, mieli przekonanie, że trafi ono do osób potrzebujących. Jednak odbieramy komunikaty, że zwłaszcza żywności jest już za dużo w tych punktach, które przekazują dary poszkodowanym. Cytat z wiadomości od wolontariusza: Ratunku, toniemy w żywności! Ta żywność za chwilę się zmarnuje, co byłoby nieetyczne i nie w porządku wobec osób, które te dary zbierały, przekazywały i zawoziły</utt>
      <utt t="reaction">Dzwonek</utt>
      <utt t="norm">dla poszkodowanych. Dlatego uważam, że jest niezwykle istotne, aby w tej ustawie znalazły się konkretne postanowienia dotyczące dalszego wykorzystywania darów. Propozycja, aby dary rzeczowe i żywność po zaspokojeniu potrzeb powodzian mogły zostać rozdysponowane przez organizacje pozarządowe lub inne podmioty wymienione w ustawie o działalności pożytku publicznego i o wolontariacie również między innych potrzebujących pomocy, jest kluczowa, aby nie marnować żywności i nie ponosić kosztów związanych z jej utylizacją. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Michała Pyrzyka, PSL – Trzecia Droga.</utt>
    </speech>
    <speech speaker="Poseł Michał Pyrzyk">
      <utt t="norm">Szanowny Panie Marszałku! Wysoka Izbo! Cały czas docierają do nas informacje, że Polacy niestety masowo odwołują wcześniejsze rezerwacje w obiektach turystycznych czy pensjonatach położonych na terenach dotkniętych powodzią. Jednocześnie wiele rodzin nie może na razie wrócić do swych zniszczonych przez żywioł mieszkań i domów. Czy zatem możliwe jest połączenie tych dwóch kwestii? Czy jest możliwe wsparcie podmiotów prowadzących działalność turystyczną przez kierowanie do nich mieszkańców, którzy choćby tymczasowo potrzebują dachu nad głową, a nie mogą z jakichś powodów zamieszkać u swoich bliskich czy znajomych? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Tadeusza Tomaszewskiego, Lewica. Proszę bardzo.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Wśród infrastruktury społecznej, która uległa zniszczeniu, są również obiekty sportowe. W dniu wczorajszym pan minister Nitras mówił o tym, że rząd przeznaczy na nie w tym roku 200 mln zł i w przyszłym roku również 200 mln zł. Chciałbym zapytać stosownego przedstawiciela rządu, czy w tych rozwiązaniach, o których dzisiaj rozmawiamy, są na to środki. Jest art. 12, który mówi o tym, że możemy na te cele wydawać środki z Funduszu Rozwoju Kultury Fizycznej prawie do 100%, i jest art. 28, który mówi o tym, że również do tego funduszu mogą trafić środki z Turystycznego Funduszu Zwrotów. To jednak nie pokazuje tej kwoty 200 mln zł w tym roku i 200 mln zł w przyszłym roku. Czy te wydatki, które mają priorytet – pełna zgoda – będą oznaczać</utt>
      <utt t="reaction">Dzwonek</utt>
      <utt t="norm">, że w przyszłym roku zapowiadane przekazanie wszystkim samorządom, które chcą przystąpić do programu w ramach decentralizacji środków Funduszu Rozwoju Kultury Fizycznej, tych 200 mln zł zostanie utrzymane? Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Witolda Tumanowicza, Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Dlaczego idziecie drogą PiS-u? Dlaczego do tych specustaw musicie dorzucać wszystko jak leci? Co ma program laptopowy do powodzian? Dlaczego wprowadzacie zasiłek od zasiłku, mnożycie biurokrację? To tragikomiczne. Najpierw powodzianie topili się w wodzie, a teraz będą się topić w biurokracji. To im zafundowaliście. Oczywiście pomoc jest potrzebna, tylko czemu zawsze musi za tym iść takie legislacyjne cwaniactwo? Będzie trzeba zaraz pilnować, czy nie dorzucicie jakichś używanych wiatraków od Siemensa, i dlatego przy procesie legislacyjnym będziemy tego naprawdę bardzo porządnie pilnować. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
      <utt t="interrupt" by="Poseł Krystyna Skowrońska">Wiedział, co powiedział.</utt>
      <utt t="interrupt" by="Poseł Witold Tumanowicz">Wszystko wrzucacie.</utt>
      <utt t="norm">Zapraszam pana posła Jarosława Sachajkę, Kukiz’15.</utt>
    </speech>
    <speech speaker="Poseł Jarosław Sachajko">
      <utt t="norm">Panie Marszałku! Państwo Ministrowie! Wysoka Izbo! Chciałem zapytać pana ministra o brak rozwiązania systemowego, o którym mówiłem w stanowisku koła, czyli dlaczego nie zaproponowano wykupu za bardzo uczciwe pieniądze terenów, które systematycznie są zalewane. Dlaczego pozwalamy na dawanie obietnicy, mglistej obietnicy, że jak teraz odbudują, w dużej części jak zwykle za własne pieniądze, swoje nieruchomości, swoje gospodarstwa rolne, to za rok, 2 lata, 5 lat znowu nie dotknie ich tragedia? Dlaczego państwo brną w to, aby co jakiś czas powtarzać ten paskudny spektakl, że my wam pomożemy. A może trzeba byłoby pomóc raz, a skutecznie? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Grzegorza Lorka, PiS.</utt>
    </speech>
    <speech speaker="Poseł Grzegorz Lorek">
      <utt t="norm">Panie Marszałku! Państwo Ministrowie! Wysoka Izbo! Zacznę od pytania, bo to w tej chwili się ciśnie na usta wielu przedsiębiorców: Czy rząd ma w planach umorzenie składek ZUS i podatków tym firmom, które zostały poszkodowane w wyniku powodzi? O to firmy teraz pytają i to dla nich jest najważniejsze. Ustawy w przypadku przedsiębiorców to pozorna pomoc, bo tylko odracza wyrok, a decyzja ministra o dopłatach do kas to zaostrzenie topora, bo firmom zalanym przez wodę nic się de facto nie pomaga, a te działania, które państwo proponujecie, to odroczenie wyroku za kilka miesięcy. Może to celowe działanie, żeby upadłości nie były ogłaszane teraz, kiedy społeczeństwo wrze po kompromitacji rządu z ostrzeżeniami przed powodzią, i nie chcecie, żeby doszły informacje</utt>
      <utt t="reaction">Dzwonek</utt>
      <utt t="norm">o masowych upadłościach. Dajecie tym ludziom, przedsiębiorcom, kroplówkę, ale z datą śmierci wyznaczoną na przyszły rok. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Krystyna Skowrońska">Co robiliście 8 lat? Granda.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Małgorzatę Tracz, klub Koalicji Obywatelskiej.</utt>
    </speech>
    <speech speaker="Poseł Małgorzata Tracz">
      <utt t="norm">Panie Marszałku! Wysoka Izbo! Państwo działa i ten rządowy projekt dotyczący pomocy jest tego dowodem. Cieszę się, że w proponowanych regulacjach znalazły się zwolnienia organizacji pozarządowych, organizacji pożytku publicznego ze skutków finansowych i prawnych, w przypadku gdy z powodu powodzi nie będą wywiązywać się z zadań nałożonych przez gminy. A te zadania, ten wachlarz jest dosyć szeroki, bo to jest polityka społeczna, ochrona środowiska, kwestie związane z kulturą czy opieką nad zwierzętami. Uważam jednak, że powinniśmy pójść krok dalej, a mianowicie zapewnić wsparcie finansowe dla tych organizacji pozarządowych, które doświadczyły fali powodziowej i mają zniszczone budynki, sprzęt. Przykładem jest np. Fundacja Pod Psią Gwiazdą, która prowadzi schronisko w Kłodzku. Tam pracownikom, wolontariuszom udało się uratować, ewakuować zwierzęta, ale</utt>
      <utt t="reaction">Dzwonek</utt>
      <utt t="norm">fala powodziowa zalała budynki, zalała sprzęt. Teraz potrzebne są środki na remont, na wyposażenie i stąd moje pytanie: Czy możemy także zapewnić wsparcie finansowe na remont i odbudowę siedzib dla organizacji pozarządowych?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam posła Kamila Wnuka, Polska 2050.</utt>
    </speech>
    <speech speaker="Poseł Kamil Wnuk">
      <utt t="norm">Panie Marszałku! Wysoka Izbo! Drodzy Rodacy! Z tego miejsca chciałem wam przede wszystkim serdecznie podziękować, wszystkim Polkom i Polakom. Pokazaliście w 2022 r. jako całość, jak pomagacie Ukrainie jako naród polski, a teraz to samo pokazaliście przy powodzi w województwach opolskim i dolnośląskim. To jest niesamowite, ale to była pomoc Polaków, a teraz czas na polityków, na nas. Dość kłótni i do przodu. Przestańmy walczyć i licytować się, kto jest winny. Najpierw pomóżmy tym ludziom, bo to jest dzisiaj najważniejsze. Projekt ustawy jest kluczowy dla naprawienia tej sytuacji, dlatego niezmiernie cieszę się, że jest dzisiaj procedowany, i liczę, że wszyscy jak tutaj jesteśmy, wspólnie złożymy jak najlepsze wnioski i jednogłośnie przegłosujemy tę ustawę, która ma być dobra dla wszystkich powodzian. Moje pytanie dotyczy grupy, która dzisiaj jest najważniejsza, moim zdaniem, dla Polaków, bo to głównie ta grupa ze swoich podatków</utt>
      <utt t="reaction">Dzwonek</utt>
      <utt t="norm">sponsoruje Polskę. Dla małych i średnich przedsiębiorców chciałem się dopytać o więcej szczegółów, jakie wsparcie mają oni w ramach tej ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Krzysztofa Cieciórę, PiS.</utt>
    </speech>
    <speech speaker="Poseł Krzysztof Ciecióra">
      <utt t="norm">Panie Marszałku! Wysoka Izbo! Oczywiście to dobrze, że procedujemy dzisiaj nad dwoma projektami, jednym złożonym przez klub Prawa i Sprawiedliwości, drugim rządowym, natomiast procedujemy nad ustawami, których kształt oczywiście dopiero się wykuje. To będzie pewien test intencji i tych nawoływań, które miały miejsce wczoraj i dzisiaj, o taką zgodę, o współpracę, porozumienie ponad podziałami, czy odrzucicie nasz wniosek, naszą propozycję od razu, czy będziecie chcieli nad nią jednak pracować. Mam nadzieję, że to się uda, ponieważ w naszej propozycji są rozwiązania, których zabrakło w projekcie rządowym, jak chociażby wyższy zasiłek jednorazowy na sam początek w wysokości 24 tys. zł. W tym projekcie rządowym jest tylko 8 tys. zł. W tej ustawie brakuje zapewnienia, że będą środki na odbudowę budynków, które uległy całkowitemu zniszczeniu 1:1, tak aby Polacy mieli pewność, że będą mieli zapewnione finansowanie na odbudowę</utt>
      <utt t="reaction">Dzwonek</utt>
      <utt t="norm">swoich zniszczonych mieszkań. Mam nadzieję, że to będzie miało miejsce w kolejnych czytaniach. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Łukasza Ściebiorowskiego, Koalicja Obywatelska.</utt>
    </speech>
    <speech speaker="Poseł Łukasz Ściebiorowski">
      <utt t="norm">Dziękuję. Panie Marszałku! Wysoka Izbo! Państwo Ministrowie! Oczywiście składam podziękowania wszystkim, którzy włączyli się w pomoc powodzianom – mówię: wszystkim, żeby tu już nie wymieniać każdego – bo była to wielka sprawa i wielka solidarność Polaków. W całej dyskusji na temat rozwiązań związanych z usuwaniem skutków powodzi musimy też uwzględnić to, co należy zrobić, aby zapobiec ewentualnym przyszłym powodziom czy też ograniczyć ich skutki. Ważnym elementem, oczywiście oprócz kwestii wyartykułowanych w projekcie ustawy, jest należyta dbałość o wały przeciwpowodziowe, które pełnią ważną funkcję w ochronie terenów zalewowych, chroniąc przed zagrożeniami związanymi z powodziami. Aby zachować ich pełną sprawność i bezpieczeństwo, niezbędne są regularne prace utrzymaniowe. Z tym bywało różnie w ostatnich latach, chodzi tu też o działanie Wód Polskich. Wały przeciwpowodziowe są wyposażone w różnorodne budowle hydrotechniczne, takie jak przepusty, śluzy czy syfony, które również wymagają regularnej konserwacji. Zakres tych prac zależy od stanu technicznego obiektów i jest ustalany indywidualnie.</utt>
      <utt t="reaction">Dzwonek</utt>
      <utt t="norm">Różne przeglądy wałów pozwalają na wykrycie uszkodzeń, potencjalnych zagrożeń. Pytanie: Czy te proponowane rozwiązania uwzględniają również zwiększenie częstotliwości koszenia, kontroli i nadzoru nad wałami oraz nad budowlami hydrotechnicznymi? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Poseł Marcin Skonieczka, Polska 2050.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Panie i Panowie Ministrowie! Wysoka Izbo! W debacie o powodzi pada wiele podziękowań dla osób, które ruszyły z pomocą, które walczyły z powodzią. Ja do tych podziękowań oczywiście się przyłączam. Jednocześnie szczególne podziękowania chciałem skierować do sołtysek i sołtysów, bo te osoby walczyły z powodzią na pierwszej linii frontu, to te osoby koordynowały pomoc w swoich sołectwach. Tak że kieruję szczególne słowa uznania do sołtysek, sołtysów, sołectw. Dziś to te osoby potrzebują wsparcia w odbudowie swoich sołectw. Będą potrzebne środki na zakup wyposażenia, na remont świetlic, czasami na odbudowę świetlic i placów zabaw. Moje pytanie dotyczy tego, czy rząd planuje wsparcie sołectw w procesie ich odbudowy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Pani poseł Wioletta Maria Kulpa, klub PiS.</utt>
    </speech>
    <speech speaker="Poseł Wioletta Maria Kulpa">
      <utt t="norm">Panie Marszałku! Wysoka Izbo! Trzy tematy wybrzmiały podczas relacji TVP3 z Lądka-Zdroju. Pierwszy to sprawa ZUS. Szanowni państwo ministrowie, pomoc, którą zaoferowaliście małym przedsiębiorcom, w ogóle przedsiębiorcom w kontekście odroczenia terminu płatności ZUS, jest żadną pomocą, bo dojdzie do takiego momentu, że oni będą musieli płacić podwójny ZUS. Wasza pomoc jest potrzebna, żeby zniwelować kwestię tych opłat. Często jest tak, że obydwoje małżonkowie pracowali, prowadząc działalność gospodarczą. To jest jeden problem. Drugi temat to ubezpieczenia. Czy wiecie państwo o tym, że oni musieli wysprzątać… Wszyscy mówiliśmy: hura, wszyscy sprzątamy. Natomiast firmy ubezpieczeniowe teraz żądają od nich pełnej inwentaryzacji tego, co się tam znajdowało, a oni nie mają jak tego zrobić. Tak więc skontaktujcie się z firmami ubezpieczeniowymi, opracujcie jakiś pakiet. Ostatni problem to inspektor nadzoru.</utt>
      <utt t="reaction">Dzwonek</utt>
      <utt t="norm">Otóż ci państwo opróżnili domy i teraz czekają, bo czekają na to, aż zgodę na wejście do domu wyrazi inspektor nadzoru budowlanego. Tego na razie nie mają. Mają domy, do których nie mogą wejść. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Pani poseł Krystyna Skowrońska, klub Koalicja Obywatelska.</utt>
    </speech>
    <speech speaker="Poseł Krystyna Skowrońska">
      <utt t="norm">Panie Marszałku! Panie i Panowie Posłowie! Państwo Ministrowie! Na tej sali słyszymy: wolno, wolno, szybko, szybko. To krytyka ustawy: raz – że wolno, a raz – że szybko i nie ma wszystkiego. Wolno, wolno, szybko, szybko to kroki fokstrota – to informacja dla pana posła. I teraz mówimy o ustawie, która stanowi pełen wachlarz, która wychodzi naprzeciw potrzebom osób poszkodowanych. Po powodzi w 2010 r. wprowadzaliśmy podobne rozwiązania, dzisiaj je rozszerzamy. Mojej przedmówczyni mogę powiedzieć, że przedsiębiorca będzie mógł niektóre informacje, które gromadzi na potrzeby zasiłku, związane ze stratą swoich przedmiotów wykazać tam, gdzie będzie to potem potrzebne ze względu na utracone dochody. Wszystkim państwu na tej sali mówię: nie krytykujcie, będzie komisja, pójdźcie tam ze wszystkimi swoimi pomysłami i wtedy będziemy rozmawiać.</utt>
      <utt t="reaction">Dzwonek</utt>
      <utt t="norm">A co do rozwiązań systemowych, bo jeden z posłów chwalił lata rządów PiS, a dzisiejsze rządy krytykuje: nie było, panie pośle, rozwiązań systemowych. Niech pan najpierw tak mówi do swoich kolegów, których pan tak uwielbia.</utt>
      <utt t="interrupt" by="Poseł Jarosław Sachajko">Panią też uwielbiam.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Krystyna Skowrońska">
      <utt t="norm">Bardzo proszę. Mam nadzieję na pełną informację dotyczącą zielonych szkół, tak aby poza szkołami stowarzyszenia i inne organizacje mogły pomagać. Pozdrawiam młodych, uczcie się tego, jak wygląda rzeczywistość, aby takich błędów jak PiS nie popełniać. Dziękuję.</utt>
      <utt t="interrupt" by="Poseł Jarosław Sachajko">Panią też pytam.</utt>
      <utt t="interrupt" by="Głos z sali">Nikt cię nie lubi.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam poseł Barbarę Oliwiecką.</utt>
    </speech>
    <speech speaker="Poseł Barbara Oliwiecka">
      <utt t="norm">Panie Marszałku! Wysoka Izbo! Powódź to ogromna tragedia, ale z drugiej strony pokazała, jak pięknie w tych trudnych czasach potrafimy się zjednoczyć jako naród. Dziękuję wszystkim wolontariuszom, służbom mundurowym, instytucjom państwowym. Teraz przyszedł czas na pomoc długoterminową, długofalową, systemową. To bardzo ważne, bo obiecaliśmy powodzianom, że każdy, kto potrzebuje pomocy, otrzyma wsparcie. I z tej obietnicy musimy się wywiązać jako klasa polityczna, od prawa do lewa. Kiedy mija bezpośrednie zagrożenie życia i mienia, pojawia się codzienność, która dla powodzian jest bardzo trudna. Już niedługo wielu powodzian spojrzy w oczy przedstawicielom banków i konieczności spłaty kolejnych rat kredytu. W rządowym projekcie ustawy jest wsparcie dla kredytobiorców, których domy, lokale, mieszkania zostały zalane. To jest bardzo konkretne, mocne wsparcie, chodzi o 12 miesięcy. Ale co z kredytobiorcami, których mieszkania, domy nie zostały zalane, zniszczone bezpośrednio, ale którzy sami utracili np. źródło zarobków, firmę albo którzy zwyczajnie nie dostaną wypłaty ani w tym, ani w następnym miesiącu?</utt>
      <utt t="reaction">Dzwonek</utt>
      <utt t="norm">Bardzo proszę pomyśleć również o wsparciu tej grupy, chociażby poprzez doraźne dopłaty czy dofinansowanie do rat kredytów albo uproszczenie procedury korzystania z Funduszu Wsparcia Kredytobiorców. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Aleksandra Mrówczyńskiego, klub PiS. Nie ma pana posła. W takim razie zapraszam pana posła Artura Łąckiego, klub Koalicji Obywatelskiej.</utt>
    </speech>
    <speech speaker="Poseł Artur Jarosław Łącki">
      <utt t="norm">Panie Marszałku! Wysoka Izbo! Będzie pytanie, może nie tyle pytanie, ile odpowiedź skierowana do ministra finansów i do tych, którzy będą tworzyli speckomisję do spraw ustawy pomocowej. Trzeba byłoby się mocno zastanowić nad tym, jak pomóc przedsiębiorcom, bo ja zaczynam się obawiać, że sytuacja będzie wyglądała tak, że w tym roku przedsiębiorcom tylko przekłujemy uszy, a na kolczyki to będą musieli poczekać. Cały czas słyszę, że będzie 100 tys. na mieszkanie, 200 tys. na budynek, ale nie słyszę, że 100 tys. można dostać na lokal użytkowy i 200 tys. na budynek użytkowy. A przecież i lokale użytkowe, i budynki użytkowe zostały tak samo zalane. Pokazuję różnicę między przedsiębiorcami. Jestem przekonany, że na tych terenach było wielu przedsiębiorców, którzy mieli kilka mieszkań na wynajem. Za każde mieszkanie dostaną po 100 tys., a w ustawie nigdzie nie jest napisane, co z lokalem użytkowym i budynkiem użytkowym.</utt>
      <utt t="reaction">Dzwonek</utt>
      <utt t="norm">W zeszłym roku wprowadziliśmy od 1 stycznia…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Artur Jarosław Łącki">
      <utt t="norm">Jedno zadanie, panie marszałku. …tego roku skrócony okres amortyzacji w gminach o wysokim bezrobociu. Zastanówmy się, czy nie dać tym przedsiębiorcom skróconego okresu amortyzacji – będą odbudowywali swoje budynki.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Ewę Schädler, Polska 2050.</utt>
    </speech>
    <speech speaker="Poseł Ewa Schädler">
      <utt t="norm">Panie Marszałku! Panowie Ministrowie! Wysoka Izbo! Usłyszałam dzisiaj z tego miejsca, żeby pomóc raz, a skutecznie. Jeśli naprawdę wierzymy w to, że można się przygotować raz, a skutecznie na takie klęski, jakie nawiedziły teraz południowo-zachodnią Polskę, to jesteśmy naprawdę naiwni. Proszę państwa, chodziłoby nam wszystkim o to i powinniśmy się tu zjednoczyć, żeby rozwiązania systemowe rozłożyć na lata, bo tylko jeśli będą rozłożone na lata, będą naprawdę funkcjonowały. Ale niestety tutaj zamiast słyszeć o konstruktywnej krytyce i może o jakichś rozwiązaniach, to słyszymy o tym, że ustawa zawiera jakieś wrzutki. Przepraszam, ale wrzutki, co do których tutaj padały zarzuty, czyli przykład laptopów, to jest nic w stosunku do tego, jakie były wrzutki w ustawie COVID-owej. Mam nadzieję, że zjednoczymy się w trakcie dalszego procedowania i usłyszymy</utt>
      <utt t="reaction">Dzwonek</utt>
      <utt t="norm">tutaj naprawdę konstruktywną krytykę. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Bartłomieja Dorywalskiego, klub PiS. Jeżeli nie ma pana posła, to zapraszam panią poseł Gabrielę Lenartowicz, klub Koalicji Obywatelskiej.</utt>
    </speech>
    <speech speaker="Poseł Gabriela Lenartowicz">
      <utt t="norm">Panie Marszałku! Wysoka Izbo! Chcę przywołać tu dwie kwestie. Pierwsza dotyczy roku 1997. Jestem z Raciborza i w czasie powodzi i po niej potrafiliśmy się solidarnie zjednoczyć, nie tylko obywatelsko, ale i w ramach władz publicznych, czego niestety nie można powiedzieć teraz, patrząc na państwa wypowiedzi. Oprócz działań doraźnych są nam potrzebne też działania systemowe, które – jak myślę – są następnym krokiem, który będziemy przygotowywać, na co wskazują kolejne ustawy. Co do wrzutek to przypominam sobie taką wrzutkę posła Michała Wosia w ustawie modernizacyjnej, kiedy przeznaczyliście na wyposażenie więzienia i na inwestycje w nie więcej niż na Państwową Straż Pożarną. Z tego powodu cieszę się w tej chwili, że zbiornik Racibórz stał się symbolem Raciborza, a nie to więzienie – za przyczyną właśnie tego światłego posła. Dziękuję.</utt>
      <utt t="interrupt" by="Poseł Zbigniew Bogucki">Dziękujemy.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Agatę Wojtyszek, klub PiS. Czy pani poseł jest? Nie ma. To pani poseł Danuta Jazłowiecka, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Danuta Jazłowiecka">
      <utt t="norm">Panie Marszałku! Wysoka Izbo! W ramach odbudowy po powodzi przewidziano szerokie wsparcie w obszarze mieszkalnictwa. Z Funduszu Dopłat zostanie sfinansowane tworzenie nowych lokali oraz remonty istniejących zasobów mieszkaniowych. Jest to olbrzymia pomoc dla samych poszkodowanych, dla społeczności lokalnych i samorządów, tym bardziej że środki będą w pełni bezzwrotne. Wsparcie w obszarze mieszkalnictwa jest doskonałą okazją, by przyspieszyć rozwiązania dotyczące pustostanów, które w wielu gminach straszą mieszkańców, zniechęcają potencjalnych nowych mieszkańców do zamieszania w okolicy, w wielu przypadkach w pięknych i zadbanych miejscowościach. Jedynie brak prawnych rozwiązań uniemożliwia władzom samorządowym uporządkowanie tych terenów w sposób gospodarczy. Panie Marszałku! Wysoka Izbo! Ważnymi obiektami objętymi odbudową będą szkoły, przedszkola i żłobki. Mam nadzieję, że znajdą się na pierwszej linii odbudowy infrastruktury i zgodnie z deklaracją premiera odbudowana infrastruktura będzie nowocześniejsza. Obiektom tym najczęściej towarzyszy dodatkowa</utt>
      <utt t="reaction">Dzwonek</utt>
      <utt t="norm">infrastruktura, często są to obiekty sportowe. Czy ta dodatkowa infrastruktura zewnętrzna również będzie objęta pomocą i też z wysokimi standardami? Proszę również o pełniejszą informację na temat wprowadzenia narzędzi stymulujących funkcjonowanie przedsiębiorstw dotkniętych powodzią. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam posła Krzysztofa Tchórzewskiego, klub PiS.</utt>
    </speech>
    <speech speaker="Poseł Krzysztof Tchórzewski">
      <utt t="norm">Panie Marszałku! Wysoki Sejmie! Powódź spowodowała utratę części lub w niektórych przypadkach całości posiadanego mienia. Ustawa zakłada możliwość zakupu lokali mieszkalnych lub nadających się do zamieszkania na zakwaterowanie osób, które utraciły mieszkanie, lub gdy budynek mieszkalny nie nadaje się do zamieszkania w wyniku powodzi. Czy wsparcie rządowe na zakup mieszkań będzie dotyczyło gminy na zakwaterowanie powodzian czy też będzie także dotyczyło osób fizycznych decydujących się na budowę nowego domu lub zakup istniejącego, ale niezniszczonego, nadającego się jeszcze do użytku? Jakie będą podstawowe warunki brzegowe, aby zabezpieczyć Skarb Państwa przed nadużyciami w tej dziedzinie? Sytuacje takie poza wyrazami lojalności i wsparcia wyzwalają także podłe emocje bogacenia się na tragedii innych, co musi spotkać się z bezwzględną reakcją państwa. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Sylwię Bielawską, klub Koalicja Obywatelska.</utt>
    </speech>
    <speech speaker="Poseł Sylwia Bielawska">
      <utt t="norm">Panie Marszałku! Wysoka Izbo! Panie i Panowie Ministrowie! Iza, Marcin, Ola, Kuba, Artur – o kim mówię? O wolontariuszach, czyli o osobach, które z chwilą, kiedy opadła fala powodzi, ruszyły z pomocą. Ruszyły z pomocą, ponieważ chciały podzielić się ogromnym sercem, ponieważ miały empatię i chciały pomóc w tych najtrudniejszych chwilach. Z tego powodu tak bardzo cieszę się, że w tym projekcie specustawy tak naprawdę po raz pierwszy przewidziane są przepisy, które zadbają również o te osoby, o wolontariuszy, czyli o tych, którzy nie szczędzą swojego wolnego czasu i angażują się w pomoc. Są to te osoby, na które mogliśmy liczyć w 2020 r. i w 2022 r. Możemy liczyć na nie również teraz. Z tego powodu tak bardzo ważne jest to, że w tych przepisach, które zostały skonstruowane m.in. po konsultacjach z samorządami, tymi samorządami, które również zostały pokrzywdzone przez powódź, znalazły się zapisy, które będą dotyczyć tych osób</utt>
      <utt t="reaction">Dzwonek</utt>
      <utt t="norm">. Chodzi zwłaszcza o te zapisy, które dotyczą urlopu wypoczynkowego czy też czasu pracy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Zbigniewa Kuźmiuka, klub PiS.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Dziękuję bardzo. Panie Marszałku! Państwo Ministrowie! Ta szumnie zapowiadana specustawa powodziowa może być podsumowana tak: góra urodziła mysz. Tak naprawdę państwo sami się przyznajecie, że jesteście zupełnie bezradni wobec tych gigantycznych strat. Przed chwilą pan poseł Łącki przedstawił tu krótką recenzję pomocy dla przedsiębiorców. Chcecie im przebić uszy, a na kolczyki niech poczekają następnych parę miesięcy. To jest nie do przyjęcia.</utt>
      <utt t="reaction">Oklaski</utt>
      <utt t="norm">Proszę państwa, mieliście państwo gotowe rozwiązania zawarte w ustawie COVID-owej. Wystarczyło, jeżeli chodzi o te wnioski, zmienić tytuł, żeby nie dotyczył pomocy COVID-owej, ale pomocy powodziowej.</utt>
      <utt t="interrupt" by="Poseł Maria Małgorzata Janyska">Całkiem inny…</utt>
      <utt t="norm">Przedsiębiorcy wiedzieliby, że dostaną pieniądze na wyrównanie strat, że będą mieli pieniądze na utrzymanie pracowników. Przecież tam, na terenach powodziowych, proszę państwa, masowo odbywa się zwalnianie pracowników. Jeżeli przedsiębiorca stracił majątek, to nie myśli o losie pracowników. W pierwszej kolejności tracą oni miejsca pracy.</utt>
      <utt t="reaction">Dzwonek</utt>
      <utt t="norm">Państwa rozwiązania im nie służą. Tak naprawdę to, co pojawiło się dzisiaj w nocy, ta pomoc interwencyjna dla przedsiębiorców… Proszę państwa, dlaczego pominęliście państwo w pomocy interwencyjnej rolników? W czym oni są gorsi? Im także trzeba wyrównać straty.</utt>
      <utt t="reaction">Oklaski</utt>
      <utt t="norm">Ostatnie zdanie, panie marszałku. Wreszcie kwestia zapewnienia dla samorządów. Musi paść z tej trybuny zapewnienie rządu, że straty samorządów, jeżeli chodzi o inwestycje, zostaną wyrównane w 98%. Bez tego także samorządowcy będą bezradni. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Katarzynę Osos.</utt>
    </speech>
    <speech speaker="Poseł Katarzyna Osos">
      <utt t="norm">Szanowny Panie Marszałku! Wysoka Izbo! Dziś, gdy debatujemy nad projektami ustaw dotyczących pomocy i usuwania skutków powodzi, warto raz jeszcze podziękować Polkom i Polakom za to, że po raz kolejny udowodnili, że w obliczu kryzysu potrafią się zjednoczyć, być solidarni, altruistyczni i otworzyć swoje serca. To budujące. Myślę, że my, politycy, również powinniśmy brać z nich przykład. Wysoka Izbo! Wszyscy wiemy, że lista potrzeb jest ogromna i długo nie będzie się skracać, a te potrzeby będą się zmieniać w perspektywie czasu. Z tego powodu ważne jest, aby dostosować tę pomoc do potrzeb, być elastycznym i przede wszystkim wsłuchiwać się w głos mieszkańców, przedsiębiorców i samorządowców z terenów powodziowych. Przedstawione projekty wprowadzają szereg nowych narzędzi, form wsparcia, które pozwolą funkcjonować w tej trudnej rzeczywistości, usuwać skutki powodzi. Chciałabym, abyśmy mieli dziś jeden cel – aby nikt nie został bez pomocy, aby pomoc była realna, a odbudowa zniszczonych terenów odbywała się z wyciągnięciem wniosków, z uwzględnieniem zmian klimatycznych</utt>
      <utt t="reaction">Dzwonek</utt>
      <utt t="norm">, w zgodzie z przyrodą, w sposób rozważny, z namysłem, ale możliwie jak najszybciej. Spróbujmy osiągnąć ten cel wspólnymi siłami. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Annę Paluch, klub PiS.</utt>
    </speech>
    <speech speaker="Poseł Anna Paluch">
      <utt t="norm">Dziękuję bardzo. Wysoka Izbo! Rozliczne koszty, jakie trzeba będzie ponieść w powiatach, gminach i województwach dotkniętych powodzią, nie zostały nawet szczegółowo oszacowane w ocenie skutków regulacji rządowego projektu z druku nr 672. W dziedzinach ochrony zdrowia, edukacji, infrastruktury czy mieszkalnictwa nakłady ze środków publicznych są trudne do oszacowania i nie zostały, powtarzam to, rzetelnie określone w OSR-ze, a co dopiero straty w majątku firm, przedsiębiorstw, gospodarstw rolnych czy majątku prywatnym mieszkańców zalanych terenów. Tych dotkliwych strat można było w znacznej mierze uniknąć, istotnie je zmniejszyć, gdyby samorządy i mieszkańcy zalanych terenów nie zostali zdemobilizowani wypowiedzią premiera Tuska, cytuję: „Prognozy nie są przesadnie alarmujące”. Zamiast bałamucić, premier powinien był skorzystać z dostępnych instrumentów prawnych zawartych w ustawie o zarządzaniu kryzysowym umożliwiających wydawanie w sytuacji kryzysowej poleceń obowiązujących organy administracji rządowej, państwowe osoby prawne, państwowe jednostki organizacyjne</utt>
      <utt t="reaction">Dzwonek</utt>
      <utt t="norm">, organy jednostek samorządu terytorialnego i przedsiębiorców. Trzeba to było zrobić, zamiast urządzać teraz sztaby kryzysowe w putinowskim stylu.</utt>
      <utt t="interrupt" by="Poseł Maria Małgorzata Janyska">O Boże.</utt>
      <utt t="norm">Stąd wynika moje pytanie: Czy to, że w rządowym projekcie…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Anna Paluch">
      <utt t="norm">…doprecyzowuje się przepisy z art. 7a i 7b ustawy o zarządzaniu kryzysowym, nie jest aby zasłoną dymną dla ukrycia zaniechań? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam teraz panią poseł Magdalenę Łośko, klub Koalicja Obywatelska.</utt>
    </speech>
    <speech speaker="Poseł Magdalena Łośko">
      <utt t="norm">Szanowny Panie Marszałku! Wysoka Izbo! Rządowy projekt ustawy to szybka i konkretna odpowiedź rządu na sytuację spowodowaną przez powódź w Polsce. Projekt zakłada bardzo ważne rozszerzenia pomocowe dla obywateli, dla osób fizycznych, gmin, służb mundurowych, przedsiębiorców i firm. Pomoc Polkom i Polakom jest potrzebna tutaj i teraz. Musi odbywać się wielotorowo, na różnych płaszczyznach. Państwo polskie składa taką ofertę. Uwzględnia ona nie tylko formy wsparcia finansowego, ale też uproszczenie procedur, które warunkują otrzymanie pomocy. Proszę zatem o informację, jaki jest łączny koszt proponowanych rozwiązań i jaką formę wsparcia otrzymają przedsiębiorcy. Nie są to tylko odroczenia w płatnościach, jak twierdzi PiS. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Grzegorza Mackę, klub PiS. Czy mogę poprosić panią wicemarszałek Monikę Wielichowską, żeby mnie na momencik zastąpiła? Będę bardzo wdzięczny. Proszę bardzo, panie pośle.</utt>
      <utt t="reaction">Przewodnictwo w obradach obejmuje wicemarszałek Sejmu Monika Wielichowska</utt>
    </speech>
    <speech speaker="Poseł Grzegorz Macko">
      <utt t="norm">Panie Marszałku! Wysoka Izbo! Południe Dolnego Śląska boleśnie doświadczyło siły żywiołu, który w ostatnich tygodniach wiele osób doprowadził do śmierci, a tysiące pozbawił majątku. Jak wiemy po wczorajszej debacie i po dzisiejszych pytaniach, skala strat mogła być mniejsza, gdyby instytucje państwa zadziałały w odpowiedni sposób. Dzisiaj przychodzi się nam zmierzyć z wyzwaniem, jakim jest m.in. odbudowa infrastruktury i pomoc powodzianom. Wszyscy znamy obrazy chociażby z Lądka-Zdroju, ze Stronia Śląskiego czy z Kłodzka. W ostatnich latach tylko do powiatu kłodzkiego popłynęło ok. 0,5 mld zł z rządowych funduszy, takich jak m.in. Polski Ład czy Fundusz Dróg Samorządowych. Dzisiaj ta infrastruktura wybudowana dzięki wsparciu rządu Mateusza Morawieckiego niestety w dużej mierze jest uszkodzona. Dotyczy to nie tylko wymienionych miejscowości, ale także w zasadzie całego terenu byłego województwa wałbrzyskiego. W związku z tym zwracam się z pytaniem do przedstawicieli rządu: Jakie środki polski rząd zamierza przeznaczyć na odbudowę infrastruktury użyteczności publicznej?</utt>
      <utt t="reaction">Dzwonek</utt>
      <utt t="norm">Na razie odpowiednich narzędzi finansowych nie widzimy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Dorotę Marek, Koalicja Obywatelska. Nie widzę. Zapraszam pana posła Michała Gramatykę, Polska 2050 – Trzecia Droga.</utt>
    </speech>
    <speech speaker="Poseł Michał Gramatyka">
      <utt t="norm">Szanowna Pani Marszałek! Państwo Ministrowie! Wysoka Izbo! Tego, jak ważne podczas katastrofy żywiołowej jest utrzymanie łączności, dowiedzieliśmy się w całej rozciągłości wtedy, kiedy woda zalała Głuchołazy, Lądek-Zdrój i Stronie Śląskie. Chciałbym z tego miejsca podziękować operatorom sieci telekomunikacyjnych za niesamowitą pracę, którą wykonali, aby przywrócić ludziom łączność. W projektowanej ustawie znajdują się przepisy, które będą sprzyjały szybkiej odbudowie sieci telekomunikacyjnych i pomijaniu zbędnych barier biurokratycznych w realizowaniu takiej odbudowy. Ale to nie wszystko, co możemy zrobić. Możemy udostępnić infrastrukturę kolejową po to, żeby montować na niej nadajniki 5G operujące w pasmach pokryciowych, pasmach zapewniających łączność. Możemy odezwać się do big techu, którego jedna z dyżurnych usług: satelitarne przywołanie pomocy nie działa właśnie na terenie Polski.</utt>
      <utt t="reaction">Dzwonek</utt>
      <utt t="norm">Dlaczego nie działa? Czas na podjęcie działań.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Krzysztof Bosak</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Jarosława Krajewskiego, klub PiS.</utt>
    </speech>
    <speech speaker="Poseł Jarosław Krajewski">
      <utt t="norm">Szanowny Panie Marszałku! Wysoka Izbo! Z każdej tragedii powinniśmy wyciągać wnioski i powinniśmy wyciągać konsekwencje, jeżeli mamy zapewnić naszym obywatelom bezpieczeństwo. O tym mówi każdy klub parlamentarny i z tym się zgadzamy. Jednak nie ma co przerzucać się w tym momencie tymi głupimi czy niemądrymi wypowiedziami Donalda Tuska i tym PR-em, który oglądaliśmy w ostatnich dniach, nie ma co się licytować. Dzisiaj trzeba zastanowić się nad tym, jak bezpośrednio pomóc Polakom i jak bezpośrednio pomóc powodzianom, w tym przedsiębiorcom. I tutaj mam pytanie do pana ministra, jeżeli chodzi o ocenę skutków regulacji tej autopoprawki, tej wrzutki, o której też na tej sali była mowa. Otóż państwo w OSR-ze napisaliście, że jedynie 10% przedsiębiorstw w ocenie rządu zostało dotkniętych powodzią w powiatach, w przypadku których ogłoszono stan klęski żywiołowej.</utt>
      <utt t="reaction">Dzwonek</utt>
      <utt t="norm">Chciałbym zapytać, na jakiej podstawie zostały dokonane te szacunki, bo do tej pory słyszeliśmy od przedstawicieli rządu, że trwa szacowanie strat. A jeżeli ta pomoc ma objąć jedynie 10% przedsiębiorstw, to myślę, że tę informację należy podać przedsiębiorcom z terenów powodzi. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Zofię Czernow, klub Koalicji Obywatelskiej.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Państwo Ministrowie! Mam konkretne pytanie. Chciałabym zapytać o finansowanie napraw uszkodzonych przez powódź odcinków dróg krajowych i mostów na tych drogach w granicach miast na prawach powiatu, bo to te miasta odpowiadają za odbudowę dróg krajowych. I tak np. Jelenia Góra ma na swoim obszarze 28 km dróg krajowych i mosty oczywiście też. Odcinki dróg zostały zniszczone, a także dwa mosty. Czy miasto otrzyma pomoc w odbudowie tych dróg? Bo samo sobie nie poradzi. Po przeczytaniu tego projektu nie jestem przekonana, czy to jest uregulowane tak do końca, dlatego prosiłabym bardzo o odpowiedź i uregulowanie tej kwestii, bo to jest bardzo ważne. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Marzenę Machałek, klub PiS.</utt>
    </speech>
    <speech speaker="Poseł Marzena Anna Machałek">
      <utt t="norm">Dziękuję. Panie Marszałku! Wysoka Izbo! Odwiedzałam gminę Wleń, jedną z najbardziej poszkodowanych w dawnym województwie jeleniogórskim. Byłam w szkole, rozmawiałam z nauczycielami i dyrektorem. Dzieci wybierały się na zieloną szkołę. Widziałam zalane boisko, aule, przedszkole. Ale takie zniszczenia, może nawet jeszcze większe, są w wielu miejscach w kraju. Dlatego moje pytanie, na które proszę odpowiedzieć na piśmie, jest bardzo szczegółowe. Proszę o wymienienie wszystkich szkół i obiektów związanych z edukacją, które uległy zniszczeniu bądź są poszkodowane. Chciałabym też, żeby była oszacowana wartość tych szkód. A więc z jednej strony lista tych szkół, obiektów sportowych i edukacyjnych, a z drugiej to, ile to wszystko będzie kosztowało z podziałem na poszczególne obiekty oraz planowane terminy ich remontu.</utt>
      <utt t="reaction">Dzwonek</utt>
      <utt t="norm">Ostatnie zdanie. Oni na to czekają, oni prosili: pani poseł, proszę nas tu nie zostawić, nie zapomnijcie o nas za tydzień, za dwa, kiedy już szum medialny wokół powodzi minie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Marcina Józefaciuka, klub Koalicji Obywatelskiej.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny Panie Marszałku! Wysoka Izbo! Chcę kontynuować wątek edukacyjny. Dyrektorzy doprowadzają stan budynków placówek oświatowych po ich zalaniu do użytku, tak aby nauka w tych budynkach była bezpieczna i higieniczna. Jednakże powódź zniszczyła również materiały dydaktyczne, książki, zabawki dydaktyczne, pomoce szkolne czy sprzęt taki jak laptopy, wizualizery, monitory czy tablice interaktywne. Dlatego dobrym i rozważnym pomysłem jest przekazanie oraz wskazanie klucza, według jakiego zostaną przekazane laptopy szkołom. Te laptopy, które zalegały, pozostały po programie „Laptop dla ucznia”. Laptopy te będą dostępne dla uczniów, a nie przekazane uczniom bezpośrednio, co powinno mieć miejsce od samego początku tego programu. W związku z powyższym mam pytania. Czy zaplanowano dodatkowe fundusze na zakup oprogramowania miękkiego do tych laptopów, aby były sprzętem użytkowym i edukacyjnym? Czy zaplanowano dodatkowe fundusze na zakup urządzeń peryferyjnych tak jak: drukarki, w tym 3D, skanery, sprzęt do nauki programowania i tym podobne? Czy zaplanowano fundusze na wsparcie techniczne i odtworzenie sieci w szkołach? Czy zaplanowano dodatkowe fundusze</utt>
      <utt t="reaction">Dzwonek</utt>
      <utt t="norm">na zakup sprzętu dla pracowników pionu administracji i obsługi? Ostatnie pytanie: Czy wszystkie zapisy dotyczące oświaty dotyczą placówek zarówno publicznych, jak i niepublicznych, zarówno przedszkoli, jak i szkół dla dorosłych? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Zapraszam panią poseł Marię Koc, klub PiS.</utt>
    </speech>
    <speech speaker="Poseł Maria Koc">
      <utt t="norm">Bardzo dziękuję, panie marszałku. Szanowny Panie Marszałku! Wysoka Izbo! Zniszczenia na terenach popowodziowych sięgają zapewne dziesiątków miliardów złotych. Infrastrukturę trzeba odbudować jak najszybciej, tak żeby ludzie mogli wrócić do normalnego życia. Pan premier Donald Tusk zapowiedział wczoraj, że rząd chce przeznaczyć na pomoc powodzianom i odbudowę infrastruktury 23 mld zł, z czego 2 mld będą pochodziły z budżetu państwa, 21 mld to będą środki unijne. W związku z tym mam pytania do rządu. Pierwsze pytanie: Czy w tej ustawie są zawarte zapisy, które pozwolą jak najszybciej wdrożyć w życie zapowiadane uelastycznienie wydawania tych miliardów euro, które będą pochodziły z przesunięć w trwającej aktualnie perspektywie finansowej Unii Europejskiej na lata 2021–2027? Chodzi tu m.in. o płatność z góry czy brak wymaganego wkładu własnego. Drugie pytanie. Środki unijne, które pozwolono nam przeznaczyć na odbudowę trenów popowodziowych</utt>
      <utt t="reaction">Dzwonek</utt>
      <utt t="norm">, były już w naszej polskiej dyspozycji. Na co pierwotnie były przeznaczone, na jakie projekty rozwojowe? Ostatnie pytanie. Chciałam je zadać premierowi Donaldowi Tuskowi, który chwalił się przecież dużymi kontaktami, możliwościami i zrozumieniem u decydentów Unii Europejskiej. Czy nie może wpłynąć na Komisję Europejską, aby na likwidację skutków tragicznej powodzi w Polsce przeznaczyła dodatkowe środki z budżetu unijnego? Bo czy naprawdę pan premier myśli, że od przekładania unijnych pieniędzy z jednej kieszeni do drugiej przybędzie nam środków pomocowych w Polsce? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Jerzego Meysztowicza, klub Koalicja Obywatelska.</utt>
    </speech>
    <speech speaker="Poseł Jerzy Meysztowicz">
      <utt t="norm">Panie Marszałku! Wysoka Izbo! W ustawie powodziowej są przyjęte rozwiązania dotyczące wsparcia dla osób, które zdecydują się na odbudowę i remont swoich zniszczonych domów. Większość z tych domów znajduje się na terenach zalewowych. Pytanie jest takie: Czy jest sens po raz czwarty odbudowywać te domy i je remontować? Czy nie należałoby dedykować tego wsparcia, pomocy dla osób, które zdecydują się na przeniesienie swoich domostw w miejsca bezpieczne, które nigdy już więcej nie będą zalane? Wydaje się, że takie działanie byłoby skuteczne, bo nie stać nas na wyrzucanie po raz kolejny pieniędzy w błoto. Tak na marginesie jeszcze. Wydawało mi się, że spotkamy się tutaj i będziemy w spokoju wspólnie debatować nad tragedią, jaką przyniosła ta fala powodziowa. Niestety muszę stwierdzić, że ze strony PiS-u na razie mamy falę jadu, arogancji</utt>
      <utt t="reaction">Dzwonek</utt>
      <utt t="norm">i kłamstw. Szkoda. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Pawła Rychlika, klub PiS.</utt>
    </speech>
    <speech speaker="Poseł Paweł Rychlik">
      <utt t="norm">Panie Marszałku! Wysoka Izbo! Walczący z bobrami Donald Tusk, premier polskiego rządu, zamiast plątać się pod nogami strażaków, powinien przygotować realne rozwiązania dotyczące pomocy dla terenów popowodziowych.</utt>
      <utt t="interrupt" by="Poseł Jakub Rutnicki">Poprzesz czy nie?</utt>
      <utt t="norm">Po pierwsze, panie premierze, za 200 tys. zł może pan sobie dzisiaj wybudować domek rekreacyjny na działce RODO, a nie odbudować dom. Dlatego też należy przyjąć naszą propozycję całkowitego zwrotu kosztów odbudowy domostw. Po drugie, odroczenie składki ZUS-owskiej jest to pewna upadłość w najbliższej przyszłości firm na Dolnym Śląsku i Opolszczyźnie, na tych terenach powodziowych, pewna pauperyzacja tych terenów i wzrost bezrobocia. Tutaj należy iść drogą, którą prowadził premier Mateusz Morawicki</utt>
      <utt t="reaction">Dzwonek</utt>
      <utt t="norm">podczas COVID-u, i wprowadzić tarczę. Po trzecie, pożyczki pani minister z Polski 2050 to jest jakiś po prostu żart. Tam należy wpompować miliardy złotych, tak jak zrobił to premier Mateusz Morawiecki w ramach Polskiego Ładu. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Bardzo proszę o dyscyplinę czasową. Pani poseł Alicja Łepkowska-Gołaś, klub Koalicja Obywatelska.</utt>
    </speech>
    <speech speaker="Poseł Alicja Łepkowska-Gołaś">
      <utt t="norm">Szanowny Panie Marszałku! Panie Ministrze! Wysoka Izbo! Powódź to klęska żywiołowa, która zmienia całe codzienne życie osób nią dotkniętych, życie osobiste, rodzinne, ale także zawodowe. Gdy musimy ratować dobytek, gdy musimy sprzątać zniszczony dom czy ogród, trudno w pełni zaangażować się w pracę zawodową. Dlatego chciałabym zapytać, jakie rozwiązania przewidziano w projekcie rządowym, które ułatwiają osobom poszkodowanym przez powódź pogodzenie wyzwań związanych z usuwaniem skutków powodzi z ich pracą zawodową? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Zapraszam panią poseł Annę Gembicką, klub PiS.</utt>
    </speech>
    <speech speaker="Poseł Anna Gembicka">
      <utt t="norm">Panie Marszałku! Wysoka Izbo! Wszyscy widzieliśmy przerażające obrazy miast zalewanych przez powódź. Ale dużo mniej mówi się o wsi i stratach, jakie ponieśli rolnicy. Często to zniszczony dorobek życia i brak możliwości wznowienia działalności przez dłuższy czas, dlatego tak ważna jest jak najszybsza pomoc. Wiceminister Kołodziejczak mówi, że rolnicy nie potrzebują kolejnych ustaw i rozporządzeń. Więc w jaki sposób chcecie wypłacić im pomoc? W rządowej ustawie zabrakło obiecanych przepisów o umorzeniu składek KRUS czy o umorzeniu podatku rolnego z rekompensatą dla samorządów. Brakuje też programu na odbudowę potencjału gospodarstw rolnych, bo te 200 tys. zł na odbudowę budynków gospodarczych to zdecydowanie za mało. Jak na razie jest dużo zapowiedzi, a mało realnych działań. Dlatego mam kilka pytań i proszę o odpowiedź na piśmie. Czy rząd planuje wprowadzenie rozwiązań, które zapowiadali minister Siekierski i wiceminister Kołodziejczak? Kiedy i w jakim trybie? Ile środków z budżetu państwa zostanie przeznaczonych na działania wspierające poszkodowanych rolników?</utt>
      <utt t="reaction">Dzwonek</utt>
      <utt t="norm">Ile środków trafi do rolników na zakup maszyn i odbudowę budynków? Czy będą to, jak mówił wiceminister, resztówki z obecnie dostępnych środków, czy będą na to dodatkowe środki budżetowe? Złożymy też poprawki odnośnie do umorzenia KRUS-u i podatku rolnego, tak żeby wyręczyć rząd w tym, czego nie zrobił.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Marię Janyską, klub Koalicji Obywatelskiej.</utt>
    </speech>
    <speech speaker="Poseł Maria Małgorzata Janyska">
      <utt t="norm">Panie Marszałku! Państwo Ministrowie! Wysoka Izbo! Rządowy projekt specustawy powodziowej to bardzo ważny i odpowiedzialny program pomocowy, który wynika z intensywnej pracy w bardzo krótkim czasie i rzetelnej wiedzy wszystkich resortów, oparty na rzeczywistej sytuacji, a nie na zasadzie: wytnij i wklej z innych ustaw, które były na inną sytuację kryzysową i absolutnie nie pasują do sytuacji obecnej. Chcę także z uznaniem odnieść się do propozycji szybkiej pomocy dla przedsiębiorców. Mikro- i mali przedsiębiorcy, którzy dominują w handlu i usługach, które są przecież znamienne dla terenów turystycznych, powinni móc jak najszybciej podnieść się ze zniszczeń, i to w szybkim tempie, tak jak powiedziałam, dla siebie, dla pracowników, a także dla uruchomienia lokalnej gospodarki. Ale oprócz tej szybkiej pomocy potrzebny będzie prawdopodobnie pakiet długoterminowy i o taki chciałam zapytać: Czy państwo przewidujecie taki pakiet długoterminowy, który</utt>
      <utt t="reaction">Dzwonek</utt>
      <utt t="norm">pozwoliłby również na wsparcie odbudowy poziomu usług, a także poziomu atrakcyjności terenu? Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Andrzeja Śliwkę, klub PiS. Proszę bardzo, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję, panie marszałku. Panie Marszałku! Wysoka Izbo! Rzeczywiście, wczytując się w projekt rządowy, tam pomocy dla polskiego rolnika znaleźć nie możemy. My przygotowujemy pakiet na ratunek – on był prezentowany przez pana przewodniczącego Błaszczaka, przez panią poseł Gembicką – zawierający umorzenie czynszów z KOWR-u, umorzenie podatku rolnego, zwolnienie ze składek KRUS czy też wsparcie w dostawach paszy, zboża czy wsparcie bezpośrednio do hektara. Pytanie: Jakie państwo macie w tym zakresie propozycje? Pytam, bo ich niestety w tym projekcie nie ma. Drugie pytanie. Widzieliśmy na wielu zdjęciach, tragicznych zdjęciach z Dolnego Śląska, Opolszczyzny, jak druhowie z OSP działali, jak druhowie z OSP wspierali czynnie akcje ratunkowe. Chciałem się spytać, jaki państwo macie program przygotowany właśnie dla tych jednostek, które często utraciły sprzęt, czy planujecie jakieś kompleksowe działania w tym zakresie, bo ci druhowie, ci bohaterowie, którzy walczyli</utt>
      <utt t="reaction">Dzwonek</utt>
      <utt t="norm">z żywiołem, zasługują na to, że będą wspierani przez państwo, a niestety przez ostatni rok nic w tym zakresie nie robiliście. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Jakuba Rutnickiego, klub Koalicji Obywatelskiej.</utt>
    </speech>
    <speech speaker="Poseł Jakub Rutnicki">
      <utt t="norm">Bardzo dziękuję. Panie Marszałku! Wysoka Izbo! Dzisiaj rozmawiamy o tym, jak skutecznie pomagać powodzianom, i chciałem bardzo podziękować rządowi za to, w jaki sposób przygotowuje kompleksowy plan pomocy, bo my, szanowni państwo, działamy, działamy realnie. Posłowie PiS-u i posłanki PiS-u krzyczą, bo chcą zakrzyczeć rzeczywistość, a przecież cała Polska, szanowni państwo, widziała, co się działo 14 września</utt>
      <utt t="reaction">Poruszenie na sali</utt>
      <utt t="norm">, w sobotę, szanowni państwo. Polski rząd był tam, gdzie być powinien, na południu Polski, walcząc ze skutkami powodzi, pomagając ludziom.</utt>
      <utt t="interrupt" by="Poseł Zbigniew Bogucki">Tak, tak.</utt>
      <utt t="norm">A co zrobił PiS 14 września? Ja wiem, że wam jest wstyd, bo zamiast rzeczywiście pomagać ludziom… Przypomnę, szanowni państwo. Wtedy PiS zorganizował demonstrację, atakując polski rząd za to, że jest na miejscu i pomaga.</utt>
      <utt t="interrupt" by="Głos z sali">Nieróbstwo.</utt>
      <utt t="interrupt" by="Głos z sali">Przeproście.</utt>
      <utt t="interrupt" by="Głos z sali">Wstyd!</utt>
      <utt t="norm">Wy 14 września krzyczeliście w obronie waszych tłustych kotów i waszych gigantycznych pieniędzy, a 14 września pani marszałek Monika Wielichowska, którą tak atakujecie, była w Kłodzku na pierwszej linii. A wy co robiliście? Broniliście swoich.</utt>
      <utt t="reaction">Dzwonek</utt>
      <utt t="norm">Wstyd! A ludzie dokładnie pamiętają, co wtedy robiliście.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Marcina Przydacza, klub PiS.</utt>
    </speech>
    <speech speaker="Poseł Marcin Przydacz">
      <utt t="norm">Bardzo dziękuję. Panie Marszałku! Wysoka Izbo! Rzeczywiście te rozwiązania, które są tutaj dyskutowane, są bardzo potrzebne, ale niestety straciliśmy mnóstwo czasu, straciliśmy wiele dni, bowiem to posiedzenie Sejmu mogło zostać zwołane dużo, dużo wcześniej, wtedy kiedy była realna potrzeba, jeśli chodzi chociażby o tę doraźną pomoc, o którą postulujemy, tj. 24 tys. zł. To doraźna pomoc dla każdego poszkodowanego. Tymczasem nie odbyło się to posiedzenie Sejmu, bo pan marszałek Hołownia zdecydował, że poleci w tym czasie do Turcji, poleci na rzekomo bardzo istotne rozmowy. Ja nie deprecjonuję kontaktów z Turcją, to jest nasz bardzo ważny partner i sojusznik, ale pytanie, czy ta wizyta nie mogłaby się odbyć później, czy naprawdę nie mogła poczekać w sytuacji kryzysu powodziowego. Jestem przekonany, że nasi tureccy przyjaciele zrozumieliby to, gdyby pan marszałek pojechał tam tydzień czy 2 tygodnie później, a najpierw siedlibyśmy tutaj po to, aby przegłosować te ustawy.</utt>
      <utt t="reaction">Dzwonek</utt>
      <utt t="norm">Regulamin Sejmu naprawdę nie daje uprawnienia panu marszałkowi do tego, aby prowadzić swoją własną politykę zagraniczną, za to nakłada na niego obowiązek zwoływania posiedzeń Sejmu, a nie prowadzenia prekampanii wyborczej prezydenckiej w momencie powodzi. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Zapraszam panią poseł Aleksandrę Kot, klub Koalicji Obywatelskiej.</utt>
    </speech>
    <speech speaker="Poseł Aleksandra Kot">
      <utt t="norm">Szanowny Panie Marszałku! Państwo Ministrowie! Wysoka Izbo! Powódź jest wielką tragedią, która wymaga kompleksowych rozwiązań. Takie właśnie proponuje rządowy projekt: od wsparcia kredytobiorców, przez wsparcie psychologiczne, pomoc w odbudowie domów, po pomoc prawną. To nie jest czas, żeby rozmawiać o tym, kto miał jaką bluzę, jaką koszulkę, czy miał brudne buty. Poszkodowani powodzią oczekują od nas pomocy, i to pomocy sprawnej. Dzisiaj absolutne minimum, które możemy zrobić, to przede wszystkim, jeśli nie pomagamy materialnie i fizycznie, niepodawanie fałszywych, niesprawdzonych informacji. Musimy walczyć z dezinformacją, zaczynając od tej sali, a kończąc na mediach społecznościowych.</utt>
      <utt t="reaction">Oklaski</utt>
      <utt t="interrupt" by="Głos z sali">Nie kłamcie.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Zapraszam teraz pana posła Pawła Hreniaka, klub PiS.</utt>
    </speech>
    <speech speaker="Poseł Paweł Hreniak">
      <utt t="norm">Panie Marszałku! Panie Ministrze! Pojawiła się informacja, że w ramach rządowego programu Funduszu Dróg Samorządowych, programu, który wprowadził rząd Prawa i Sprawiedliwości, będzie nowa kategoria dla dróg samorządowych, które ucierpiały w trakcie powodzi, dróg gminnych i powiatowych. Moje pytanie. Jak wiemy, w ramach FDS-u mamy różny poziom dotacji w zależności od zamożności gmin i powiatów: 50%, 60%, 80%. Pytanie: Czy będzie to dotacja w wysokości 100%? Bo dzisiaj wszyscy doskonale zdajemy sobie sprawę, że samorządów nie stać na tego typu inwestycje. To jest pierwsze pytanie. Drugie pytanie. Czy dla Dolnego Śląska i Opolszczyzny te nakłady w ramach Funduszu Dróg Samorządowych na województwa zostaną zwiększone? Trzecie pytanie, ogólniejsze. Czy zostanie przyjęty postulat klubu Prawa i Sprawiedliwości</utt>
      <utt t="reaction">Dzwonek</utt>
      <utt t="norm">o tym, żeby dopłaty, dotacje rządowe na infrastrukturę samorządową wynosiły 98% ich wartości? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Krzysztofa Mieszkowskiego, klub Koalicja Obywatelska. Czy pan poseł jest na sali? Nie widzę. W takim razie poseł Grzegorz Piechowiak, klub PiS.</utt>
    </speech>
    <speech speaker="Poseł Grzegorz Piechowiak">
      <utt t="norm">Bardzo dziękuję. Panie Marszałku! Wysoka Izbo! W tych dniach bardzo wielu przedsiębiorców pokazało, że potrafi podzielić się swoim majątkiem z tymi, którzy najbardziej potrzebują. Ale ci przedsiębiorcy, którzy przekazywali swoje darowizny, nie mogą zaliczyć ich do kosztów uzyskania przychodu, niezależnie od tego, czy to są towary, czy to są środki finansowe. Taki zakaz wynika z ustawy o PIT, jak i o CIT. My przy specustawie dotyczącej COVID-u, jak i pomocy Ukrainie ujęliśmy taką możliwość dla przedsiębiorców. Liczymy na to, że również ci przedsiębiorcy będą mogli z tego zwolnienia skorzystać. Druga rzecz. W ustawie przewiduje się dofinansowanie w wysokości 1 tys. zł do zużycia energii elektrycznej. Te pieniądze – znając życie – ludzie mogą przeznaczyć również na inne, bardziej potrzebne cele. Wobec powyższego czy nie warto</utt>
      <utt t="reaction">Dzwonek</utt>
      <utt t="norm">zastanowić się nad tym, żeby można było odpisać od faktury nie 1 tys. zł, ale 1 tys. kWh? Dlatego że inną cenę mają osoby fizyczne, a inną cenę mają przedsiębiorcy. W ten sposób możemy ograniczyć niekontrolowany pobór energii, który często może grozić niebezpieczeństwem.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Iwonę Krawczyk, klub Koalicja Obywatelska.</utt>
    </speech>
    <speech speaker="Poseł Iwona Małgorzata Krawczyk">
      <utt t="norm">Panie Marszałku! Wysoka Izbo! Procedowana specustawa ma na celu zapewnienie niezbędnych środków na dobrą i trafną odbudowę życia mieszkańców z zalanych terenów. Powódź – żywioł, który zniszczył nasze miasta, nasze wsie, zniszczył nasze domy, nasze gospodarstwa, naszą infrastrukturę, w tym infrastrukturę szkolną, przedszkolną i sportową. Zniszczone zostały aule, sale gimnastyczne i sportowe boiska. Jako posłanka pochodząca z zalanych terenów, członkini komisji sportu chciałbym zapytać, jaką pomoc deklaruje się podmiotom zawiadującym infrastrukturą sportową. Jakie środki na ten cel zapewnia ministerstwo sportu już teraz? Jakie wsparcie jest zapewnione w procedowanej ustawie? Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Zbigniewa Boguckiego, klub PiS. Proszę bardzo, panie pośle.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowny Panie Marszałku! Wysoki Sejmie! Dzisiaj niezwykle ważna debata, debata o tym, jak pomagać powodzianom, jak pomagać samorządom na terenie, na którym zdarzyła się wielka tragedia, jak pomagać przedsiębiorcom, jak pomagać rolnikom. A w ławach sejmowych nie ma nie tylko premiera, ale też nie ma ani jednego ministra konstytucyjnego. To pokazuje, jaka jest uwaga dzisiejszego rządu, państwa rządu wobec tego wyzwania. Tak dużo mówicie, że trzeba pomagać. Tak dużo mówicie, że to jest na pierwszym miejscu, a dzisiaj z rządu nie ma ani jednego ministra konstytucyjnego i nie ma premiera.</utt>
      <utt t="interrupt" by="Poseł Jakub Rutnicki">A ty gdzie byłeś czternastego? Jak się zachowywałeś?</utt>
      <utt t="norm">I to pokazuje, jaki jest wasz stosunek do pomocy. Jeśli dobrze zrozumiałem premiera Kosiniaka-Kamysza, to wczoraj mówił, że odbudujemy każde mieszkanie, odbudujemy każdy dom. Szanowni państwo, jeżeli tak ma być, to na pewno nie można odbudować mieszkania za 100 tys., nie można odbudować domu za 200 tys.</utt>
      <utt t="reaction">Dzwonek</utt>
      <utt t="norm">Przyjmijcie te rozwiązania, które powinniśmy już razem wspólnie przyjąć 17 albo 18 września, kiedy wnosiliśmy o zwołanie posiedzenia Sejmu. Skorzystajcie z tych naszych dobrych rozwiązań. Po co? Po to, żeby pomóc ludziom dotkniętym tragedią powodzi. A nie róbcie tutaj polityki. I przywołajcie swoich ministrów konstytucyjnych z premierem, żeby byli tutaj w Sejmie i prawdziwie pomagali tym ludziom.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
      <utt t="interrupt" by="Poseł Tomasz Zimoch">On czternastego był w Głuchołazach.</utt>
      <utt t="interrupt" by="Poseł Zbigniew Bogucki">Skończ pan, panie Turek.</utt>
      <utt t="norm">Zapraszam posła Franciszka Sterczewskiego, klub Koalicja Obywatelska. Proszę bardzo, panie pośle.</utt>
    </speech>
    <speech speaker="Poseł Franciszek Sterczewski">
      <utt t="norm">Szanowny Panie Marszałku! Wysoka Izbo! Tysiące osób w wyniku powodzi straciło dorobek życia. Odbudowa wielu miast i wsi potrwa miesiącami, ale w tej dramatycznej sytuacji obudziła się też wielka obywatelska moc. Dzięki zaangażowaniu tysięcy osób udało się uratować Wrocław, Opole, ale w województwie lubuskim walka z żywiołem trwa nadal. Toczą ją mieszkańcy układający worki z piaskiem. Ludzie na drugim końcu Polski robią zbiórki, organizują pomoc. Strażacy i żołnierze zabezpieczają wały. Po tysiąckroć wam wszystkim stąd dziękuję. Wszyscy dziękujemy. Pokazaliście, że nasze państwo działa. Rząd także oferuje pomoc, różne formy pomocy, w tym zasiłek remontowo-budowlany do 200 tys. zł. Natomiast jeśli ktoś dopiero co wybudował dom i nie zdążył w nim zamieszkać, a ten dom ucierpiał wskutek powodzi, to zgodnie z ustawą takiej osobie zasiłek nie przysługuje. Jest to bardzo ważna luka w tej ustawie</utt>
      <utt t="reaction">Dzwonek</utt>
      <utt t="norm">, na którą chcę zwrócić uwagę. Mam nadzieję, że szybko uda się to wyprostować. Działajmy tak, żeby naprawdę pomoc została udzielona wszystkim osobom, które ucierpiały. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani pośle. Teraz pan poseł Janusz Kowalski, klub PiS.</utt>
    </speech>
    <speech speaker="Poseł Janusz Kowalski">
      <utt t="norm">Szanowny Panie Marszałku! Szanowni Państwo! Na co dzień jestem bardzo krytyczny wobec pana wiceministra Nenemana. Prowadzimy dialog, konstruktywny dialog. Ufam, że uda nam się ponadpolitycznie doprowadzić do przyjęcia rozwiązań zgodnych z propozycją, którą w poniedziałek przedstawiliśmy z Mariuszem Błaszczakiem i Jackiem Sasinem, że uda się ustanowić stawkę VAT w wysokości 0%, jeśli chodzi o pomoc dla takich kategorii obdarowanych jak domy dla matek z dziećmi, kobiety w ciąży, domy pomocy społecznej, noclegownie dla bezdomnych, a więc dla tych podmiotów, które dzisiaj są na pierwszej linii pomocy powodzianom. Chodzi właśnie po to, żeby w przypadku pomocy od przedsiębiorców stawka VAT wynosiła 0%. Uprzejmie proszę szanownego pana ministra o pochylenie się nad tą inicjatywą. Wyłączmy tę kwestię spod sporu politycznego, żeby nie było żadnych wątpliwości interpretacyjnych. My jako Prawo i Sprawiedliwość jesteśmy konstruktywną opozycją. Nie tylko piszemy ustawy, ale również piszemy rozporządzenia. Dziękuję uprzejmie.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Wczoraj byłeś konstruktywny.</utt>
      <utt t="interrupt" by="Poseł Tomasz Zimoch">Rachunek sumienia pan zrobił. Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Dariusza Mateckiego, klub PiS.</utt>
    </speech>
    <speech speaker="Poseł Dariusz Matecki">
      <utt t="norm">Szanowny Panie Marszałku! Podczas wczorajszej dyskusji z ust Donalda Tuska nie padło najważniejsze słowo, które powinno paść, czyli: przepraszam. Za co?</utt>
      <utt t="interrupt" by="Poseł Jakub Rutnicki">Hejter. Na dach wejdź.</utt>
      <utt t="norm">Za tragedię tysięcy ludzi, którzy powinni być ewakuowani przez rząd, który miał pełnię wiedzy na temat zbliżającej się katastrofy.</utt>
      <utt t="interrupt" by="Poseł Jakub Rutnicki">Gdzie byłeś czternastego?</utt>
      <utt t="norm">Ten rząd nie tylko nie przeprowadził ewakuacji, ale poprzez słowa: „Prognozy nie są przesadnie alarmujące”…</utt>
      <utt t="interrupt" by="Poseł Jakub Rutnicki">Ty byłeś w Warszawie. Atakowałeś polski rząd.</utt>
      <utt t="norm">…doprowadził nawet do tego, że mieszkańcy pozostali w swoich domach wraz z całym dobytkiem. Mam pytanie do pana ministra Gawkowskiego, który mówił wczoraj na temat dezinformacji. Sześciu policjantów potrafiło wpaść z bronią do 22-latka, który usuwał skutki powodzi. Za co? Za to, że w Internecie napisał o tym, że szabrownicy grasują po dwóch miejscowościach, i skrytykował telewizję publiczną. Czy minister skieruje funkcjonariuszy Policji, prokuraturę również do osoby, która powiedziała, że prognozy nie są przesadnie alarmujące? To była dezinformacja. Mówienie, że niemieccy żołnierze pomagają, to też była dezinformacja.</utt>
      <utt t="reaction">Dzwonek</utt>
      <utt t="norm">Mówienie, że bobry niszczyły tamy w miejscu, gdzie nie ma bobrów, to też była dezinformacja. Funkcjonariusze Policji powinni wejść do tej osoby o godz. 6 rano i rzeczywiście ją aresztować. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Tomasz Zimoch">Nawet nie stać pana na nic nowego.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Jarosława Wiesława Wieczorka, klub PiS. Proszę bardzo.</utt>
    </speech>
    <speech speaker="Poseł Jarosław Wiesław Wieczorek">
      <utt t="norm">Bardzo dziękuję. Panie Marszałku! Wysoka Izbo! Poszkodowani potrzebują tej pomocy natychmiast. Gdybyśmy obradowali w ubiegłym tygodniu, realna pomoc spłynęłaby już dzisiaj do poszkodowanych. Poprzedni rząd pana premiera Mateusza Morawieckiego, rząd Prawa i Sprawiedliwości w obliczu kryzysów był w stanie natychmiastowo przekazywać ogromne środki na wsparcie, ponad 400 mld zł, z czego 200 mld zł przeznaczono na pomoc dla przedsiębiorców. Cieszę się, że jest projekt ustawy dotyczący wsparcia poszkodowanych przedstawiony przez klub Prawa i Sprawiedliwości. Liczę na państwa, liczę na to, że Wysoka Izba uzna ten projekt, że zostanie on uznany jako właściwy i zostanie wprowadzony. Mam do panów ministrów pytanie w kontekście projektu rządowego. Dotyczy masowych zwolnień i planowanych zwolnień grupowych na terenie województwa śląskiego. Chodzi o PKP Cargo, mówimy tutaj o elektrowni Rybnik, mówimy o Stellantisie, mówimy o</utt>
      <utt t="reaction">Dzwonek</utt>
      <utt t="norm">ewentualnej upadłości Rafako. W ocenie regulacji finansowej zapisano, że Fundusz Transformacji Województwa Śląskiego może posłużyć do innych celów. Szanowni Państwo! Szanowni Państwo Ministrowie! Nie może być zgody na to, żeby te środki z Funduszu Transformacji Województwa Śląskiego zostały przekazane na inne rzeczy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Teraz pan poseł Władysław Dajczak, klub PiS.</utt>
    </speech>
    <speech speaker="Poseł Władysław Dajczak">
      <utt t="norm">Szanowny Panie Marszałku! Wysoki Sejmie! Mija tydzień od tych dramatycznych wydarzeń w Opolu, koło Wrocławia. Woda opada, a tym ludziom, którzy tam mieszkają, odsłania się przerażający widok zrujnowanych mieszkań, zrujnowanych domów, utraconego majątku. Oni muszą otrzymać pomoc. Sami mówicie o tym, że pomoc musi być szybka. Pytanie jest oczywiste: Dlaczego polski parlament zajmuje się tą sprawą dopiero dzisiaj, tydzień po tych dramatycznych wydarzeniach? Dlaczego nie można było zwołać Sejmu tydzień temu? Zresztą mówił o tym marszałek Hołownia. Czy naprawdę musiał jechać do Turcji, czy może nie dostał zgody premiera Tuska, aby zwołać polski Sejm? Drodzy Państwo! Dzisiaj rano pan poseł Ociepa pytał pana ministra, który był tutaj, zadawał konkretne pytania w imieniu tych ludzi, w imieniu rolników, w imieniu mieszkańców, samorządów. Nie uzyskał żadnej odpowiedzi na zadane pytania. Jak mają składać wnioski? Do jakich odszkodowań mają prawo?</utt>
      <utt t="reaction">Dzwonek</utt>
      <utt t="norm">To są, drodzy państwo, niedopuszczalne rzeczy. Bardzo proszę, aby polski parlament jak najszybciej przyjął tę ustawę, żeby to naprawdę była pomoc, która zagwarantuje tym ludziom odbudowę po tych stratach, jakie ponieśli.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Teraz pan poseł Paweł Jabłoński, klub PiS.</utt>
    </speech>
    <speech speaker="Poseł Paweł Jabłoński">
      <utt t="norm">Bardzo dziękuję. Panie Marszałku! Bardzo dziękuję, Wysoki Sejmie, że pracujemy nad tymi ustawami, bo wreszcie jest okazja, żebyśmy zademonstrowali to, o czym tak dużo wczoraj mówiliście. Mówiliście, że trzeba być jednością, trzeba pracować razem. Zaproponowaliście pomoc doraźną w wysokości 2 tys. zł plus ewentualnie 8 tys. zł. To jest zdecydowanie za mało, drodzy państwo. Ludzie potracili cały swój majątek. Nie da się wyposażyć domu za 2 tys. zł, nawet za 8 tys. zł. My proponujemy 24 tys. Nie da się odbudować domu za 100 tys. zł ani nawet za 200 tys. zł. Woda zburzyła ludziom domy w całości, dlatego proponujemy pełen zwrot kosztów. Jako Sejm jesteśmy to ludziom winni. Wy jako rząd także, drodzy państwo, jesteście to winni ludziom, bo niestety przez pewne zaniedbania, przez pewną dezinformację skutki tej powodzi są poważniejsze, niż mogłyby być, ale to nie jest teraz temat na dyskusję. Po prostu możemy pomóc ludziom, naprawdę możemy dać ludziom takie pieniądze, żeby mogli odzyskać to, co utracili.</utt>
      <utt t="reaction">Dzwonek</utt>
      <utt t="norm">Samorządy, tak dużo mówicie o samorządach. Dajcie, zgódźcie się na wysokość 98%. Wszyscy na tym skorzystają. Pokażcie, że możemy pracować razem. Mam pytanie do rządu: Czy zaakceptujecie nasze propozycje? Macie je na tacy, skorzystajcie z nich. Pracujmy razem. Przyjmijmy ten ambitniejszy, chociaż PiS-owski, ale ambitniejszy, pakiet pomocy dla powodzian.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Ryszarda Bartosika, także klub PiS.</utt>
    </speech>
    <speech speaker="Poseł Ryszard Bartosik">
      <utt t="norm">Szanowny Panie Marszałku! Wysoka Izbo! Chciałem zapytać rząd, dlaczego zapomnieliście o rolnikach. Rolnicy ponieśli bodajże największe straty i 200 tys. zł to jest nic dla rolnika. Odbudowa budynków mieszkalnych, ale także gospodarskich to są miliony złotych w średnim i małym gospodarstwie, nie mówiąc już o dużym gospodarstwie rolnym. Dlatego należy przyjąć propozycję Prawa i Sprawiedliwości dotyczącą pełnego zwrotu kosztów. Należy też pamiętać o tym, że rolnicy stracili roczny dochód, bo przecież zbierają plony raz w roku i teraz je stracili, i o tym też należy pamiętać, należy wprowadzić specjalne regulacje, tak aby pomóc rolnikom. Kolejna rzecz: rolnicy nie mają paszy dla swoich zwierząt. Trzeba to rozwiązać, i to w trybie natychmiastowym.</utt>
      <utt t="reaction">Dzwonek</utt>
      <utt t="norm">W związku z tym pytam, jakie rozwiązania w tym zakresie ma rząd. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Mariusza Krystiana, klub PiS. 18. posiedzenie Sejmu w dniu 26 września 2024 r. Projekty ustaw: o zmianie ustawy o szczególnych rozwiązaniach związanych z usuwaniem skutków powodzi; o szczególnych rozwiązaniach związanych ze wsparciem finansowym dla poszkodowanych przez powódź w 2024 roku</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Jesteśmy w niedoczasie.</utt>
      <utt t="interrupt" by="Poseł Jakub Rutnicki">Ale co ty robisz w ogóle? Można?</utt>
      <utt t="interrupt" by="Poseł Mariusz Krystian">Ja nic nie robię, człowieku.</utt>
      <utt t="norm">Panie pośle, rozumiem, że w trybie sprostowania.</utt>
      <utt t="interrupt" by="Poseł Jakub Rutnicki">Tak, tak.</utt>
      <utt t="norm">Tylko zwrócę uwagę, że opóźniają się głosowania. Proszę.</utt>
    </speech>
    <speech speaker="Poseł Mariusz Krystian">
      <utt t="norm">Panie Marszałku! Wysoka Izbo! Od wczoraj mamy taki nieustanny festiwal pochwał i gratulacji. Wszyscy ministrowie pochwalili swojego premiera, pan premier pochwalił niektórych swoich ministrów. Wszyscy posłowie koalicji rządzącej pochwalili pana premiera oraz niektórych ministrów według przynależności klubowej. Kiedy dzisiaj przychodzi pracować nad konkretnym projektem ustawy, ten projekt pokazuje, że ta pomoc jest niewystarczająca. Weźmy choćby przykład domów jednorodzinnych na terenach wiejskich, zniszczonych przez powódź. Przecież tam trzeba uruchomić elementarne instalacje centralnego ogrzewania, a które przecież – możecie państwo o tym nie wiedzieć – każdy dom ma indywidualnie. Zalane piece, zniszczone instalacje. Potrzeba kilkudziesięciu tysięcy złotych. Więc co z tymi 8 tys. zł właściciel domu, głowa rodziny ma zrobić?</utt>
      <utt t="interrupt" by="Poseł Jakub Rutnicki">Ale masz 100 tys.</utt>
      <utt t="norm">Szanowny panie Rutnicki, który lubisz dogadywać, pan nie masz pojęcia o tym, czym jest instalacja centralnego ogrzewania w domu jednorodzinnym. Pan nie masz bladego o tym pojęcia.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Chyba ty.</utt>
      <utt t="reaction">Dzwonek</utt>
      <utt t="norm">Nie jesteśmy na ty. Zwłaszcza z takim indywiduum jak poseł Rutnicki.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Mariusz Krystian">
      <utt t="norm">W związku z tym żeby uruchomić instalację centralnego ogrzewania, która jest niezbędna do tego, aby osuszyć budynek, potrzeba kilkudziesięciu tysięcy złotych.</utt>
      <utt t="interrupt" by="Poseł Tomasz Zimoch">Ale czas pana minął.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Mariusz Krystian">
      <utt t="norm">W związku z tym potrzeba tej pomocy, o którą wnioskuje w poprawkach Prawo i Sprawiedliwość – minimum 24 tys. zł. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Poseł Jakub Rutnicki">
      <utt t="norm">Oczywiście. Tutaj mamy takie agresywne zachowania, ale PiS-owi tylko to pozostało.</utt>
      <utt t="interrupt" by="Poseł Paweł Jabłoński">O Jezu, jaka ty jesteś biedna ofiara. Ofiara agresji.</utt>
      <utt t="norm">Pan nie rozumie, nad czym proceduje polski rząd, proszę pana. 100 tys. zł doraźnej pomocy dla tych, którzy ulegli zalaniu. Tak że jeżeliby pan wiedział, na czym polega instalacja ogrzewania i ile by kosztowała jej naprawa, pan by rozumiał, że właśnie nad takimi działaniami w tej chwili procedujemy. Więc proszę czytać ze zrozumieniem, panie pośle. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Pan poseł Rafał Weber, klub PiS. Proszę bardzo.</utt>
    </speech>
    <speech speaker="Poseł Rafał Weber">
      <utt t="norm">Panie Marszałku! Wysoka Izbo! Szanowni Państwo! Kwintesencja przed chwileczką nastąpiła. Obecny rząd proponuje 100 tys. na odbudowę domu.</utt>
      <utt t="interrupt" by="Poseł Jakub Rutnicki">Remont.</utt>
      <utt t="norm">Wszyscy ci, którzy wiedzą, ile środków finansowych potrzeba na to, żeby zbudować albo odbudować dom, zdają sobie sprawę, że to zdecydowanie za mało. Dlatego musimy wprowadzić rozwiązania proponowane przez rząd Prawa i Sprawiedliwości, ponieważ mają one charakter kompletny.</utt>
      <utt t="interrupt" by="Poseł Jakub Rutnicki">Ale jaki rząd?</utt>
      <utt t="norm">To rzecz jedna. Rzecz druga: odbudowa infrastruktury samorządowej, odbudowa infrastruktury użyteczności publicznej. Na to też będą potrzebne miliardy złotych. Rząd Prawa i Sprawiedliwości w niedalekiej przeszłości tworzył programy i mechanizmy wspierające samorządy w tym, aby taka infrastruktura powstawała i tak infrastruktura we wszystkich regionach naszego kraju rosła jak na drożdżach. Teraz też takie rozwiązania są potrzebne. Po trzecie – wyciągnięcie wniosku z tej powodzi. Stworzenie takich przepisów</utt>
      <utt t="reaction">Dzwonek</utt>
      <utt t="norm">, które pozwolą na szybkie budowanie zbiorników retencyjnych. Stworzenie takich przepisów, które pozwolą na regulację rzek, które wylewają, które zagrażają. Nie dajmy się sterroryzować pseudoekologom, którzy do tej pory blokowali tego typu inwestycje.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Rafał Weber">
      <utt t="norm">Z tej powodzi musimy wyciągnąć też taką nauczkę. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Teraz pan poseł Krzysztof Mulawa, Konfederacja.</utt>
    </speech>
    <speech speaker="Poseł Krzysztof Mulawa">
      <utt t="norm">Panie Marszałku! Wysoka Izbo! Stała się rzecz straszna – powódź. Jaka jest powinność polskiego parlamentu? Oczywiście pomagać. Jeden naród. Ale również ważne jest, żeby szacować koszty, straty. Panie ministrze, mam do pana pytanie. Czy planuje pan, panie ministrze, szacować koszty w majątkach prywatnych, w instytucjach publicznych, w szpitalach z powodu zbyt późnego ogłoszenia alarmów powodziowych, ale przede wszystkim zwlekania przez pana premiera Donalda Tuska z wystosowaniem apelu odpowiedniej mocy, skoro wziął się za rolę rzecznika prasowego rządu? Rządu, który ma wszelkie narzędzia na czas powodzi? Musimy wiedzieć, ile strat mogliśmy uniknąć.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zanim przejdziemy do pytania posła Jacka Boguckiego z klubu PiS, pragnę przywitać gości, kolejną wycieczkę, która przysłuchuje się naszym obradom, a mianowicie wycieczkę łodzian, goszczącą w Sejmie na zaproszenie pani poseł Agnieszki Wojciechowskiej van Heukelom,. Pozdrawiamy serdecznie.</utt>
      <utt t="reaction">Oklaski</utt>
      <utt t="norm">Poseł Jacek Bogucki, klub PiS.</utt>
    </speech>
    <speech speaker="Poseł Jacek Bogucki">
      <utt t="norm">Panie Marszałku! Panie Ministrze! Wysoka Izbo! Wczoraj Donald Tusk nie odpowiadał na pytania, a żeby pomagać, trzeba mieć, znać prawdziwe informacje, prawdziwe dane. Donald Tusk powiedział, że ma dane, które wskazywały na to, że trzynastego poziom opadów miał zacząć spadać. No więc zajrzałem do oficjalnych komunikatów Instytutu Meteorologii i Gospodarki Wodnej. Dwunastego o godz. 23 instytut podniósł wcześniejsze dane, że opady w Kotlinie Kłodzkiej mogą sięgać maksymalnie już nie 300, a 400 mm. 40 cm wody w każdym miejscu. Trzynastego utrzymał te dane. A więc mam pytanie: Może pan minister wie, na jakich danych opierał się w takim razie Donald Tusk? Czy kłamał, czy też wprowadzono go w błąd i przez to on wprowadził błąd służby</utt>
      <utt t="reaction">Dzwonek</utt>
      <utt t="norm">oraz mieszkańców ziemi kłodzkiej i wszystkich zalanych terenów?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Ostatnie pytanie zada poseł Robert Gontarz, klub PiS. Proszę bardzo, panie pośle.</utt>
    </speech>
    <speech speaker="Poseł Robert Gontarz">
      <utt t="norm">Szanowny Panie Marszałku! Wysoka Izbo! Rządzić należy tak, aby być możliwie najbardziej przygotowanym na nieprzewidziane. Jak obecny rząd był przygotowany na tę powódź, niestety wszyscy widzieliśmy. Być może gdyby podjęto wcześniej działania, wielu ludzkich tragedii udałoby się uniknąć. Ale jak obecny rząd jest przygotowany na wsparcie przedsiębiorców, na wsparcie ludzi, którzy ucierpieli w tej powodzi? 88,6 mld zł długu za pierwsze 8 miesięcy tego roku. Dla porównania w analogicznym okresie roku 2023 deficyt wynosił 16,6 mld zł i był niższy o 72 mld zł. Wy zadłużacie Polskę po kokardę. I nie ma się co dziwić, że nie ma realnych rozwiązań dla Polaków, którzy ucierpieli w tej powodzi.</utt>
      <utt t="interrupt" by="Głos z sali">Są.</utt>
      <utt t="norm">Nie ma realnych rozwiązań dla przedsiębiorców, którzy ucierpieli. Proponujecie odroczenie opłat, odroczenie podatków. Może jeszcze zaproponujecie kredyty albo dopłaty do kas fiskalnych? To, co robicie, to jest niepoważne zachowanie. Przecież macie gotowe rozwiązania, które pokazały, że można wspierać</utt>
      <utt t="reaction">Dzwonek</utt>
      <utt t="norm">przedsiębiorców. To zaproponował premier Morawiecki podczas pandemii – 200 mld zł. To, co wy dziś robicie, to jest naprawdę żart w tej bardzo niewesołej sytuacji. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zanim przejdziemy do odpowiedzi przedstawicieli rządu, mam ogłoszenie dla wszystkich posłów, którzy już się zbierają na głosowania. Mamy mniej więcej 20 minut opóźnienia. Czeka nas jeszcze maksymalnie 15 minut. W tej chwili skończyliśmy zadawanie pytań. Rząd ma prawo udzielić odpowiedzi w sumie do 15 minut. Pan poseł Andrzej Śliwka również chce zabrać głos i również będzie miał prawo do kilku minut. Zapraszam w pierwszej kolejności sekretarza stanu w Ministerstwie Spraw Wewnętrznych i Administracji pana ministra Czesława Mroczka. A głosowania będą ok. godz. 17.20.</utt>
    </speech>
    <speech speaker="Sekretarz Stanu w Ministerstwie Spraw Wewnętrznych i Administracji Czesław Mroczek">
      <utt t="norm">Panie Marszałku! Szanowni Państwo! Przede wszystkim chcę podziękować za te wszystkie głosy, w których państwo podkreślaliście potrzebę działania i uchwalenia przepisów, które będą usuwać skutki powodzi. Chcę jednak, żebyśmy mieli świadomość tego, w jakim punkcie się znajdujemy. Wnioskodawcy projektu poselskiego, pan poseł Śliwka, a później pan poseł Hreniak, w imieniu klubu PiS stwierdzili, że gdybyśmy nie zwlekali przez ostatnie dni, to dzisiaj moglibyśmy kończyć pracę nad tym projektem. Pragnę państwa poinformować, że w dniu 17 września, w którym składaliście swój wniosek, obowiązywała już ustawa o pomocy. Obowiązywała ona w zakresie, który przekraczał ten zakres, który wy proponujecie. Nie chcecie państwo przyjąć do wiadomości, że już od 17 września ruszył proces wypłacania doraźnych zasiłków w wysokości 10 tys. zł, bardzo uproszczony. Wystarczy złożyć oświadczenie, że jest się poszkodowanym. Blisko 40 tys. gospodarstw domowych już z tego skorzystało. A więc nie mówcie, że czekaliśmy, bo od 9 dni ten proces pomocy jest realizowany. Jakie tam były formy pomocy? Pomoc doraźna dla osób fizycznych – 10 tys. zł, później 100 tys. zł na odbudowę budynków gospodarczych, 200 tys. zł na odbudowę budynków mieszkalnych, remont budynków mieszkalnych i lokali. Również pomoc w zakresie utrzymania miejsc pracy dla pracowników i pracodawców. Finansowanie z Funduszu Pracy wynagrodzeń, które obciążają pracodawców. Był też szereg innych działań, które weszły w życie, proszę państwa, tak jak powiadam, już 17 września. Dzisiaj poprzez tę ustawę, którą wnosi rząd, rozszerzamy w sposób zasadniczy formę pomocy. Jestem przekonany, że uznajecie to za działanie właściwe. Szereg tych regulacji, które będziemy wprowadzać, na stałe wejdzie do ustawy o usuwaniu skutków powodzi i będzie rozwiązaniem systemowym. Te rozszerzenia dotyczą m.in dużego pakietu dla przedsiębiorców, dodatkowego w stosunku do tego, co już było; działań na rzecz edukacji publicznej, infrastruktury pomocy społecznej, infrastruktury sportu i turystyki; działań związanych z odbudową infrastruktury technicznej zarówno samorządowej, jak i krajowej. Myślę tutaj o drogach, o sieciach gazowych, wszystkich tych urządzeniach infrastruktury technicznej, które decydują o normalnym życiu mieszkańców. Jest pakiet pomocy dla rolnictwa. Jest wreszcie pakiet związany z odbudową urządzeń wodnych, byśmy bardzo szybko odbudowali te urządzenia, które chronią nas przed żywiołem. I wreszcie jest cały pakiet dotyczący mieszkalnictwa. Jestem przekonany, że jako osoby odpowiedzialne, przedstawiciele państwa polskiego niosący ten ciężar odpowiedzialności szybko wzmocnimy zakres działań uruchomiony, jak powiadam, już dawno przez rząd. I teraz chwila o rozwiązaniach systemowych. Odniosę się do tej dyskusji, która jest toczona od wczoraj. Jeżeli chodzi o służby i żołnierzy, siły państwa do akcji ratunkowej, to uruchomione zostały kilka dni wcześniej, zanim zaczęła się powódź. Uruchomiliśmy wszystkie urządzenia inżynieryjne, w szczególności zbiorniki retencyjne, inne zbiorniki, które łagodziły falę powodziową. Była potrzeba uruchomienia kolejnych urządzeń, tych zaplanowanych, ale nie mogliśmy ich uruchomić, dlatego że ich nie wybudowaliście. Taka jest prawda o tej akcji ratunkowej, która była prowadzona. Natomiast jeżeli chodzi o siły osobowe, jeżeli chodzi o sprzęt, wszystkie służby podległe ministrowi spraw wewnętrznych i administracji oraz wojska, to byli z ludźmi od samego początku w każdym miejscu, gdzie była potrzebna pomoc. A teraz jest potrzebna pomoc, którą mamy uchwalić. Wierzę, że będziemy działać w tej sprawie razem. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Zapraszam do zabrania głosu sekretarz stanu w Ministerstwie Edukacji Narodowej panią minister Katarzynę Lubnauer. Proszę bardzo, pani minister.</utt>
    </speech>
    <speech speaker="Sekretarz Stanu w Ministerstwie Edukacji Narodowej Katarzyna Anna Lubnauer">
      <utt t="norm">Panie i Panowie Posłowie! Panie Marszałku! Po pierwsze, chciałabym jeszcze raz podziękować wszystkim nauczycielom, dyrektorom szkół, kuratorom, którzy doprowadzili do sytuacji, w której z 604 zawieszonych jeszcze w zeszłym tygodniu placówek teraz mamy zawieszonych tylko 34. Ta zmiana pokazuje, jak szybko możemy wracać do normy. Po drugie, cieszę się, że jedna z fundacji przy telewizji pomogła 3 mln zł jednej ze szkół. To bardzo ważna pomoc. Jak rozumiem, pomogli widzowie, którzy się na to złożyli, podobnie jak widzowie TVN-u pomagający jednemu z nyskich szpitali, którzy uzbierali 7,5 mln zł, jak Caritas, który zebrał 3 mln zł, jak WOŚP, który zebrał 5,3 mln zł.</utt>
      <utt t="interrupt" by="Poseł Anna Paluch">Bez kryptoreklamy, bardzo proszę.</utt>
      <utt t="norm">Ta solidarność Polaków jest imponująca, bardzo za nią dziękuję. Natomiast teraz jest czas na działania systemowe. Proszę państwa, dzięki tej ustawie z rezerwy subwencji oświatowej będziemy mogli pomagać w odbudowie nie tylko szkołom, ale również przedszkolom. To jest zmiana, która pozwoli samorządom na to, żeby dzieci szybko wróciły do wszystkich placówek. Kolejna kwestia to jest 1 tys. zł na ucznia. Proszę państwa, ta pomoc już jest udzielana, tylko program, który był programem rządowym, kończy się z dniem 30 września. W związku z tym żeby móc pomagać do końca roku, w ustawie powodziowej jest również ta pomoc w wysokości 1 tys. zł dla każdego ucznia na zaspokojenie potrzeb. Kolejna kwestia to podręczniki, biblioteki, laptopy. Tak, proszę państwa. Co mają laptopy do katastrofy? To, że dzięki tym laptopom możemy odbudować bazę infrastrukturalną, jaką jest sprzęt w szkołach. One jak najszybciej mogą trafić na tereny powodziowe. Również podręczniki dla szkół podstawowych, szczególnie tam, gdzie zostały zalane w szkołach lub w domach uczniów, trafią do uczniów dzięki programowi Ministerstwa Edukacji Narodowej. Zaopatrzymy również zniszczone biblioteki. Proszę państwa, pomagamy systemowo, pomagamy wszystkim, również całemu systemowi edukacji, szkołom i przedszkolom.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani minister. Zapraszam do zabrania głosu podsekretarza stanu w Ministerstwie Rodziny, Pracy i Polityki Społecznej pana Sebastiana Gajewskiego. Proszę bardzo, panie ministrze.</utt>
    </speech>
    <speech speaker="Podsekretarz Stanu w Ministerstwie Rodziny, Pracy i Polityki Społecznej Sebastian Gajewski">
      <utt t="norm">Panie Marszałku! Panie Posłanki! Panowie Posłowie! W pierwszej kolejności chciałbym podziękować za wszystkie pytania dotyczące zakresu działania naszego resortu. Najpierw odpowiem na pytanie pani posłanki Alicji Łepkowskiej-Gołaś, której bardzo serdecznie dziękuję. Oczywiście zgadzamy się z panią poseł, że powódź to klęska żywiołowa, wskutek której praca przestaje być taka sama jak wcześniej. Trzeba ją zacząć godzić z potrzebą ratowania swojego dobytku, a potem usuwania szkód wyrządzonych powodzią, ze wsparciem bliskich, sąsiadów, organizowaniem swojej codzienności w nowych warunkach. Wreszcie praca może być także tym miejscem, do którego dotarcie w czasie powodzi lub po powodzi może się wiązać z trudnościami niełatwymi do pokonania. Z tego powodu przygotowaliśmy cały zestaw przepisów, które zapewniają właśnie równowagę między potrzebą ratowania swojego dobytku, usuwania szkód wyrządzonych powodzią a potrzebą wykonywania pracy i otrzymywania za nią wynagrodzenia. Te kluczowe rozwiązania to zapewnienie zwolnienia od pracy w wymiarze do 20 dni w celu usuwania skutków powodzi w odniesieniu bezpośrednio do swojego mienia lub mienia osób bliskich, z zachowaniem prawa do 100% wynagrodzenia. Ponieważ myślimy także o pracodawcach, to wynagrodzenie może zostać zrefinansowane ze środków Funduszu Gwarantowanych Świadczeń Pracowniczych. Zaproponowaliśmy także elastyczne wykorzystanie urlopu wypoczynkowego, zwiększenie dla pracowników zamieszkałych na terenie powodziowym wymiaru urlopu na żądanie, a także wprowadzenie możliwości udzielania urlopu wypoczynkowego w wymiarze godzinowym odpowiadającym jedynie części dobowego wymiaru czasu pracy. Ponadto przewidzieliśmy obniżenie wymiaru czasu pracy na wniosek pracownika dla pracowników zamieszkujących na terenie powodziowym. Taki wniosek jest obligatoryjny dla pracodawcy, podobnie jak zakaz zatrudniania pracowników w godzinach nadliczbowych i delegowania ich poza miejsce pracy, jeżeli nie wyrażą na to zgody. Staramy się godzić wątki związane z ochroną pracownika, ale także chronić pracodawców i wspierać ich w realizacji tych wyzwań związanych z powodzią. Tutaj pojawił się wątek wspierania pracodawców, płatników składek. Państwo posłowie przywoływali wielokrotnie rozwiązanie przewidziane w ustawie powodziowej, tzn. odroczenie należności z tytułu składek na ubezpieczenia społeczne. Wskazywali, że nie jest to wystarczające. Nie musimy jednak zamieszczać w ustawie powodziowej rozwiązań dotyczących umorzeń należności z tytułu składek w przypadku klęski żywiołowej albo rozłożenia ich na raty, ponieważ takie rozwiązania już obowiązują w systemie prawa. Chodzi o ustawę o systemie ubezpieczeń społecznych i wydane na jej podstawie rozporządzenia oraz stosowaną w tym zakresie ordynację podatkową, które już dzisiaj przewidują preferencyjne zasady umorzeń należności z tytułu składek na ubezpieczenia społeczne z powodu klęski żywiołowej na zasadach ogólnych. W przypadku klęski żywiołowej płatnicy składek mogą także korzystać z możliwości rozłożenia na raty składek bieżących, możliwości rozłożenia na raty zadłużenia już powstałego, a także z zawieszania układów ratalnych, z czego – co chcę podkreślić – już w tej chwili chcą korzystać płatnicy składek. Z danych Zakładu Ubezpieczeń Społecznych z dnia dzisiejszego wynika, że wpłynęło w tej materii ponad 500 wniosków. Wszystkie one są rozpatrywane w uproszczonych procedurach, które przewidują opieranie się przede wszystkim na oświadczeniach i ograniczenie składania dokumentów o sytuacji ekonomicznej płatnika składek. Bardzo dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Zapraszam do wypowiedzi sekretarza stanu w Ministerstwie Rozwoju i Technologii ministra Jacka Tomczaka.</utt>
      <utt t="reaction">Wypowiedź poza mikrofonem</utt>
      <utt t="norm">Tak mam tutaj podaną kolejność, że jeszcze minister Jacek Tomczak. Chyba że ministra nie ma. Jest. Przypomnę, że sumaryczny czas wypowiedzi wszystkich członków rządu nie powinien przekroczyć 15 minut. Proszę bardzo. 18. posiedzenie Sejmu w dniu 26 września 2024 r. Projekty ustaw: o zmianie ustawy o szczególnych rozwiązaniach związanych z usuwaniem skutków powodzi; o szczególnych rozwiązaniach związanych ze wsparciem finansowym dla poszkodowanych przez powódź w 2024 roku</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Zapraszam sekretarza stanu w Ministerstwie Sportu i Turystyki pana ministra Piotra Borysa. Proszę bardzo, panie ministrze.</utt>
    </speech>
    <speech speaker="Sekretarz Stanu w Ministerstwie Sportu i Turystyki Piotr Borys">
      <utt t="norm">Bardzo dziękuję. Panie Marszałku! Wysoka Izbo! Bardzo dziękujemy za wszystkie pytania. Odbudowa infrastruktury sportowej i turystycznej jest naszym wspólnym obowiązkiem. Z Funduszu Rozwoju Kultury Fizycznej na infrastrukturę sportową przeznaczono200 mln zł. W ustawie przewidujemy zmianę do poziomu 99% finansowania. Wszyscy widzieliśmy obrazy zniszczonych stadionów w Nysie, w Głuchołazach, w Stroniu Śląskim, obrazy zalanych hal sportowych, także tych przedszkolnych. Po drugie, w instrumentarium wsparcia odbudowy infrastruktury turystycznej z Turystycznego Funduszu Zwrotów przewidujemy kwotę 80 mln zł. Dzięki nowelizacji ustawy i rozporządzeniu, które będzie wydane, chcemy odtworzyć niezbędną infrastrukturę turystyczną. Oprócz tego dla organizatorów turystyki przeznaczymy 50 mln zł z tytułu zwrotów za odwołane imprezy. Dodatkowy instrument wsparcia został przekazany państwu wcześniej. Jeśli chodzi o świadczenia interwencyjne dla przedsiębiorców, w tym przedsiębiorców z obszaru turystyki, ministerstwo rozwoju przewidziało 1 mld zł w zapowiedzianej nowelizacji ustawy. Spora część czy większość będą to przedsiębiorcy z obszaru turystyki. Bardzo dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Jako ostatni przedstawiciel rządu głos zabierze sekretarz stanu w Ministerstwie Funduszy i Polityki Regionalnej pan minister Jacek Karnowski. Proszę bardzo.</utt>
    </speech>
    <speech speaker="Sekretarz Stanu w Ministerstwie Funduszy i Polityki Regionalnej Jacek Karnowski">
      <utt t="norm">Panie Marszałku! Wysoka Izbo! Posłowie Prawa i Sprawiedliwości martwią się, że 5 mld euro wyodrębnimy na pomoc powodzianom z Funduszu Spójności, z Funduszu na rzecz Sprawiedliwej Transformacji, z KPO czy z funduszów regionalnych. Ale nie martwili się, że 60 mld euro możemy stracić, gdyby dalej rządzili, bo nie wzięliby pieniędzy z KPO z Unii Europejskiej.</utt>
      <utt t="reaction">Oklaski</utt>
      <utt t="norm">Jakoś dziwnie was to nie martwiło, a martwi was, że 5 mld euro będzie przesunięte na pomoc powodzianom.</utt>
    </speech>
    <speech speaker="Sekretarz Stanu w Ministerstwie Rozwoju i Technologii Jacek Tomczak">
      <utt t="norm">Panie Marszałku! Wysoka Izbo! Padło pytanie, czy gminy będą mogły finansować remonty pustostanów z tych środków. Tak, oczywiście środki, które zostały zwiększone, będzie można w 100% przeznaczyć na finansowanie remontu oraz odbudowy budynków, a także budowę nowych budynków. Jeżeli gmina będzie w sytuacji, że będzie chciała wyremontować, kupić, nabyć lokal dla powodzian i będzie to pustostan, to te koszty będą finansowane już w 100%. Padły pytania odnośnie do świadczenia interwencyjnego. To świadczenie będzie. Przedsiębiorca będzie składał wniosek do ZUS w formie dokumentu elektronicznego za pomocą profilu informacyjnego utworzonego w systemie teleinformatycznym udostępnianym przez Zakład Ubezpieczeń Społecznych. Chodzi o to, aby maksymalnie szybko udzielić tej pomocy. Te profile przedsiębiorcy mają, więc przy prostym wniosku, w którym przedsiębiorca będzie wskazywał swoją szkodę materialną, którą odniósł w wyniku powodzi, dobrze by było, żeby mógł przedstawić stosowny dokument. Jeżeli nie będzie go miał, to w terminie 5 miesięcy ZUS będzie oczekiwał, żeby taki dokument został dostarczony, który potwierdzi fakt szkody wyrządzonej w wyniku powodzi. Interwencyjne świadczenie będzie udzielane w proporcji, to będzie iloczyn wysokości 7-miesięcznego przychodu uzyskanego z prowadzenia działalności gospodarczej w roku kalendarzowym poprzedzającym rok wydania tego rozporządzenia lub w innym wariancie będzie to iloczyn liczby ubezpieczonych. Padło pytanie, w jaki sposób oszacowaliśmy ilość przedsiębiorców, którzy odnieśli szkody. W OSR szacunkowa liczba to było 10% osób znajdujących się na terenie popowodziowym. Te dane są bezpieczne, założone na wyrost. Szacunkowa liczba osób, które zostały poszkodowane w tej powodzi, nie przekracza 5% terenów zamieszkałych, objętych działaniem tych przepisów. Przyjęliśmy kwoty na wyrost, tak żeby ta pomoc interwencyjna była szybka, ale też żeby wystarczyło jej dla wszystkich, którzy będą o nią wnioskowali. Dziękuję bardzo. Oczywiście zgłaszaliście postulat, żeby mogło być 98% dotacji dla samorządów. Pani minister przekazała wiadomość, że Komisja Europejska zgodziła się, by było 100% dotacji dla samorządów. Tak że wasz postulat będziemy realizować, ale w pełniejszym wymiarze. Martwiliście się, że Fundusz na rzecz Sprawiedliwej Transformacji zostanie zabrany. Nie zostanie zabrany, tylko tak jak w przypadku pieniędzy z KPO będzie rozszerzony nie tylko na termomodernizację, ale także na odbudowę budynku, który będzie termomodernizowany. Czyli tak naprawdę do tych 2 tys., 8 tys., 100 tys. dojdą jeszcze pieniądze z KPO, którego nie chcieliście, na całkowitą odbudowę i termomodernizację, unowocześnienie budynków. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Również ma prawo zabrać głos przedstawiciel wnioskodawców projektu poselskiego poseł Andrzej Śliwka. Proszę bardzo, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Dziękuję. Panie Marszałku! Wysoka Izbo! Panie Pośle Karnowski! Panie Ministrze Karnowski! Tylko przypomnę, że państwo w tej Izbie nie głosowaliście za KPO, więc chciałbym, żeby pan minister o tym pamiętał, bo wydaje mi się, że pan minister kompletnie o tym zapomniał.</utt>
      <utt t="reaction">Oklaski</utt>
      <utt t="interrupt" by="Poseł Marcin Przydacz">Tak jest, brawo!</utt>
      <utt t="norm">W pierwszej kolejności chciałbym powiedzieć, że przysłuchując się tej dyskusji, wielu pytań do naszego projektu nie było, co oznacza, że naprawdę jest dobry. Gorąco zachęcam członków Rady Ministrów do tego, abyśmy nad nim procedowali, żebyśmy w ramach tej pracy na rzecz powodzian przyjmowali dobre propozycje. Pan minister Mroczek pytał, czy będziemy podejmowali wspólne działania. Panie ministrze, każda wasza dobra decyzja, każdy dobry projekt będzie przez nas popierany, bo tak jak powiedziałem, jesteśmy merytoryczną opozycją. Głęboko wierzę w to, że państwo ten nasz projekt, który jest kompleksowy, który wychodzi naprzeciw oczekiwaniom samorządowców, osób, które dotknęła ta tragedia, poprzecie. Chciałbym również przyłączyć się do podziękowań, które padły z mównicy, dla Polaków, którzy otworzyli po raz kolejny swoje serca, portfele i wsparli ofiary powodzi. My jako Prawo i Sprawiedliwość, jako jedyna formacja tak systemowo wsparliśmy powodzian kwotą 250 tys. zł. Ale także w każdym okręgu, w każdym biurze poselskim była zbiórka i transport darów trafiał na miejsce, co było koordynowane przez naszych posłów: pana posła Bortniczuka, pana posła Hreniaka, pana posła Kowalskiego, pana posła Ociepę, panią poseł Czocharę, którzy są posłami wybranymi właśnie na tych terenach, które były objęte powodzią. Bardzo się cieszę, że Polacy wspólnie działają. I tu muszę powiedzieć, że Donald Tusk powiedział wczoraj słowa prawdy: naród zdał egzamin. Tylko zasadniczy problem jest taki, że rządzący niestety nie zdali tego egzaminu. To, że dzisiaj procedujemy nad tymi ustawami, to jest zasadniczy problem, ponieważ powinniśmy nad nimi procedować tydzień temu. Już tydzień temu powinniśmy odbyć tę debatę i procedować właśnie nad tymi projektami, które dzisiaj są przedmiotem dyskusji w Wysokiej Izbie. Panie Marszałku! Wysoka Izbo! Ja także, odnosząc się do pełnych emocji, hejtu, nienawiści słów, bo tak mogę określić słowa przedstawiciela Polski 2050 pana marszałka Hołowni czy pana posła Rutnickiego, chciałbym powiedzieć, że państwo nas nie sprowokujecie. Wszelkie działania, które podejmujemy, mają na celu pomóc powodzianom. Jeżeli państwo nie chcecie pomagać, to nie przeszkadzajcie. Jako rząd nie byliście w stanie przygotować przez tydzień projektu ustawy. My ten projekt ustawy przygotowaliśmy 17 września. Panie pośle Rutnicki, mam do pana apel. Pan poseł jest w Sejmie już od prawie 20 lat. Ja jestem posłem debiutantem, ale pozwolę sobie na tę uwagę. Musi pan zrozumieć, jest pan posłem na Sejm, nie pracuje pan w zoo, więc bardzo bym prosił, żeby pan zachował elementarną kulturę.</utt>
      <utt t="reaction">Oklaski</utt>
      <utt t="norm">Gdyby włożył pan choć odrobinę tej agresji, nienawiści, którą pan ma do swoich oponentów, w pracę, wszyscy byliby tego beneficjentami. Naprawdę apeluję o to do pana.</utt>
      <utt t="interrupt" by="Poseł Jakub Rutnicki">Bzdura. Co tu się dzieje? Chamstwo do kwadratu.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, ma pan jeszcze 11 minut na wystąpienie. Apeluję, aby wykorzystał je pan na mówienie o projektach dotyczących pomocy dla powodzian.</utt>
    </speech>
    <speech speaker="Poseł Andrzej Śliwka">
      <utt t="norm">Panie Marszałku! Wysoka Izbo! Głęboko wierzę, że nasz projekt, dobry projekt, będzie procedowany i że Wysoka Izba w ramach specjalnej komisji, która zostanie powołana, te propozycje, które przedłożyliśmy, dobre, merytoryczne propozycje, przyjmie, tak żeby powodzianie, którzy ucierpieli z powodu wielkiej katastrofy, mieli realne wsparcie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo panie pośle. Zanim zamknę dyskusję, chcę przywitać kolejną grupę gości, których mamy na galerii, którzy przysłuchują się naszym obradom, a mianowicie seniorów z Mławy i z Płońska goszczących w Sejmie na zaproszenie poseł Marii Koźlakiewicz. Życzymy niezapomnianych wrażeń z Sejmu. Zamykam dyskusję. Prezydium Sejmu proponuje, aby Sejm skierował rządowy projekt ustawy o zmianie ustawy o szczególnych rozwiązaniach związanych z usuwaniem skutków powodzi oraz niektórych innych ustaw, zawarty w drukach nr 672 i 672-A, oraz poselski projekt ustawy o szczególnych rozwiązaniach związanych ze wsparciem finansowym dla poszkodowanych przez powódź w 2024 roku, zawarty w druku nr 669, do komisji nadzwyczajnej, która zostanie powołana do ich rozpatrzenia. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Na tym zakończyliśmy ten punkt obrad. Ogłaszam 30-sekundową przerwę, po której przechodzimy do sesji głosowań. Dziękuję bardzo.</utt>
      <utt t="reaction">Przerwa w posiedzeniu od godz. 17 min 21 do godz. 17 min 22</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Zanim zaczniemy blok głosowań, przedstawię informację, do przekazania której zobowiązali mnie przedstawiciele środowiska osób głuchych i niedosłyszących, którzy dzisiaj odwiedzili liczną grupą Sejm i byli też z wizytą u mnie. Chcieli przypomnieć wszystkim nam, wszystkim państwu, że w najbliższą niedzielę obchodzimy Międzynarodowy Dzień Głuchych i Języka Migowego. W Polsce z problemami ze słuchem mierzy się ok. 1 mln osób. Mieli oni do nas dwie prośby. Pierwsza jest taka, żebyśmy zwrócili uwagę w swoich biurach poselskich na to, że czasami przychodzą do nich osoby głuche i potrzebują tłumacza, żeby zrealizować swoje prawa obywatelskie. Chodzi o to, żebyśmy byli gotowi do tego, żeby takiego wsparcia im udzielić, i mieli jakiś kontakt do tłumacza języka migowego. Sprawdzę, co my jako Kancelaria Sejmu możemy zrobić, żeby pomóc w tym dyrektorom naszych biur poselskich. A druga kwestia łączy się też trochę z powodzią, bo mówili o tym, że nie ma dzisiaj tak naprawdę metody wezwania pomocy przez osobę głuchą, która w sytuacji zagrożenia życia kogoś bliskiego, dziecka, powodzi albo innego kataklizmu nie jest w stanie wezwać pomocy, jest całkowicie ubezwłasnowolniona. Jako posłowie musimy się tym problemem zająć. W Sejmie działa Parlamentarny Zespół ds. Osób Głuchych i z Niedosłuchem, któremu przewodzi pani posłanka Iwona Kozłowska. Mam nadzieję, że zwłaszcza w tych dniach jakoś specjalnie, życzliwie przyjrzymy się działalności tego zespołu. A ja już oficjalnie wznawiam obrady. Zanim zaczniemy głosować, będą wnioski formalne. Pan poseł Bartosz Romowicz, Polska 2050 – Trzecia Droga. Bardzo proszę, panie pośle.</utt>
      <utt t="reaction">Gwar na sali, dzwonek</utt>
      <utt t="interrupt" by="Głos z sali">Możemy głosować?</utt>
    </speech>
    <speech speaker="Poseł Bartosz Romowicz">
      <utt t="norm">Szanowny Panie Marszałku! Panie Posłanki! Panowie Posłowie…</utt>
    </speech>
    <speech speaker="Marszałek Szymon Hołownia">
      <utt t="norm">Szanowni państwo, zaczęliśmy obrady. Szanowni państwo, proszę o zajęcie miejsc.</utt>
    </speech>
    <speech speaker="Poseł Bartosz Romowicz">
      <utt t="norm">Tusk, Tuska, Tuskiem – w każdym przypadku odmieniane nazwisko pana premiera Donalda Tuska. Oskarżam Tuska, wina Tuska. We wczorajszych wystąpieniach 20 posłów i posłanek Prawa i Sprawiedliwości wymieniło nazwisko pana premiera, natomiast o powodzi powiedzieliście tylko 42 razy. Pytanie: Co jest dla was ważniejsze?</utt>
      <utt t="reaction">Oklaski</utt>
      <utt t="norm">Ja jeszcze raz zaapeluję z tego miejsca. Jeżeli chcecie rozmawiać o bezpieczeństwie Polaków, to zmieńcie narrację z premiera Tuska na bezpieczeństwo. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle. Pan poseł Jarosław Sachajko, Kukiz’15. Bardzo proszę.</utt>
    </speech>
    <speech speaker="Poseł Jarosław Sachajko">
      <utt t="norm">Panie Marszałku! Nieobecny Panie Premierze! Wysoka Izbo! Po wczorajszym ponadczterogodzinnym wystąpieniu pana premiera i ministrów z państwa wypowiedzi wynika, że rząd sprawdził się celująco. Powodzianie mówią o tym, że jest gdzieś jakaś granica propagandy. Powodzianie dalej nie wiedzą, dlaczego po słowach pana premiera, że prognozy nie są przesadnie alarmujące, nie zostali na czas ostrzeżeni. Oni mówią, że im wystarczyłby dzień lub wystarczyłyby 2 dni, a państwo mieli 3 dni, żeby ich poinformować, że mają się przygotować, zabrać swoje rzeczy ruchome. I nie byłoby tak ogromnych strat, jakie są teraz. A więc zgłaszam wniosek o przerwę i informację premiera na temat tego, na jakiej podstawie mówił, że prognozy nie są przesadnie alarmujące, i dlaczego nie poinformował Polaków, że idzie</utt>
      <utt t="reaction">Dzwonek</utt>
      <utt t="norm">nad Polskę armagedon. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Pan poseł Janusz Kowalski w imieniu Prawa i Sprawiedliwości.</utt>
    </speech>
    <speech speaker="Poseł Janusz Kowalski">
      <utt t="norm">Szanowni Państwo! Panie Marszałku! Jest nadzorujący Centralne Biuro Antykorupcyjne, więc ustalmy fakty. Fakt nr 1: Grzegorz Bielowicki wspiera finansowo Platformę Obywatelską. Fakt nr 2: syn pana Bielowickiego, Franciszek, 23 lata, jest doradcą premiera Donalda Tuska. Fakt nr 3: z Grzegorzem Bielowickim związane są co najmniej dwa podmioty, tj. Tar Heel Capital oraz Tar Heel Capital Pathfinder. I fakt nr 4 z wczoraj: PFR Ventures, czyli spółka kontrolowana w 100% przez Skarb Państwa, przekazuje spółce Tar Heel Capital 65 mln zł w zarządzanie…</utt>
      <utt t="interrupt" by="Głos z sali">Ooo…</utt>
      <utt t="norm">…czyli podmiot Skarbu Państwa przekazuje podmiotowi, który kojarzony jest z ojcem doradcy premiera, 65 mln zł. Zgłaszam ten wniosek do Centralnego Biura Antykorupcyjnego. Zgłaszam wniosek o przerwę i o wyjaśnienie udziału Donalda Tuska w tej sprawie. Dziękuję.</utt>
      <utt t="reaction">Oklaski</utt>
      <utt t="interrupt" by="Część posłów skanduje">Złodzieje! Złodzieje! Złodzieje!</utt>
      <utt t="interrupt" by="Poseł Jakub Rutnicki">My wiemy, jak się nazywacie, ale doceniamy.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. W imieniu klubu Koalicji Obywatelskiej pan poseł Konwiński. Bardzo proszę.</utt>
    </speech>
    <speech speaker="Poseł Zbigniew Konwiński">
      <utt t="norm">Panie Marszałku! Wysoka Izbo! Jest jedna partia, jedna formacja w historii III Rzeczypospolitej, której lider zaraz po wygranych przez nią wyborach załatwił posadę w spółce zależnej od Skarbu Państwa osobie, u której miał prywatnie pożyczkę. Wiecie, jaka to jest partia? Prawo i Sprawiedliwość.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Zgłoszony został wniosek formalny o przerwę. Poddaję ten wniosek pod głosowanie. Głosujemy. Kto z pań i panów posłów jest za ogłoszeniem przerwy w posiedzeniu, zechce podnieść rękę i nacisnąć przycisk. Kto jest przeciw? Kto się wstrzymał?</utt>
      <utt t="interrupt" by="Poseł Jakub Rutnicki">Janinka.</utt>
      <utt t="interrupt" by="Poseł Konrad Frysztak">Jarek, spłaciłeś tę pożyczkę?</utt>
      <utt t="interrupt" by="Głos z sali">Na raty.</utt>
      <utt t="interrupt" by="Poseł Sławomir Nitras">Nie pukaj się w głowę, bo aż tutaj dudni.</utt>
      <utt t="norm">Głosowało 419 posłów. Za – 192, przeciw – 227, nikt się nie wstrzymał. Sejm wniosek odrzucił. Szanowni Państwo! Prezydium Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Jest to druk nr 680.</utt>
      <utt t="reaction">Gwar na sali, dzwonek</utt>
      <utt t="norm">W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Prezydium Sejmu przedłożyło też projekt uchwały w sprawie powołania i wyboru składu osobowego Komisji Nadzwyczajnej do spraw działań przeciwpowodziowych i usuwania skutków powodzi z roku 2024, druk nr 678. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego projektu. Na podstawie art. 51 ust. 2 regulaminu Sejmu wnoszę o przystąpienie do pierwszego czytania bez zachowania terminu określonego w art. 37 ust. 4 regulaminu Sejmu, a wniosek uzasadniony jest pilną koniecznością rozpatrzenia projektów ustaw powodziowych. Wniosek ten poddaję teraz pod głosowanie. Głosujemy. Kto z pań i panów posłów jest za przyjęciem wniosku o przystąpienie do pierwszego czytania projektu uchwały w sprawie powołania i wyboru składu osobowego Komisji Nadzwyczajnej do spraw działań przeciwpowodziowych i usuwania skutków powodzi z roku 2024 bez zachowania terminu określonego w art. 37 ust. 4 regulaminu Sejmu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. Za – 422, przeciw nikt nie był, wstrzymał się 1. Sejm wniosek przyjął. Przystępujemy do rozpatrzenia punktu 16. porządku dziennego: Pierwsze czytanie przedstawionego przez Prezydium Sejmu projektu uchwały w sprawie powołania i wyboru składu osobowego Komisji Nadzwyczajnej do spraw działań przeciwpowodziowych i usuwania skutków powodzi z roku 2024 (druk nr 678). Prezydium Sejmu na podstawie art. 19 ust. 1 i art. 20 ust. 1 regulaminu Sejmu, po zasięgnięciu opinii Konwentu Seniorów, przedstawiło projekt uchwały w sprawie powołania i wyboru składu osobowego Komisji Nadzwyczajnej. Czy ktoś z pań i panów posłów pragnie zabrać głos w pierwszym czytaniu projektu uchwały? Zgłosił się pan poseł Bortniczuk. Proponuję, by w dyskusji Sejm wysłuchał minutowych oświadczeń w imieniu klubów i koła. Jeśli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Otwieram dyskusję. W imieniu klubu PiS pan poseł Kamil Bortniczuk. Bardzo proszę.</utt>
    </speech>
    <speech speaker="Poseł Kamil Bortniczuk">
      <utt t="norm">Dziękuję bardzo. Panie Marszałku! Wysoka Izbo! Chciałem wyrazić nadzieję, że na prawdzie polegają zapewnienia państwa o ponadpolitycznym, ponadpartyjnym charakterze komisji, którą za chwilę powołamy, i że w związku z tym państwo merytorycznie pochylicie się nad propozycjami przygotowanymi przez Klub Parlamentarny Prawo i Sprawiedliwość w pakiecie ustaw „Na ratunek” z jednego najprostszego powodu.</utt>
      <utt t="interrupt" by="Poseł Jakub Rutnicki">Kolega Mejza też pomagał w pisaniu?</utt>
      <utt t="norm">A mianowicie z tego powodu, że najczęściej one są daleko bardziej korzystne dla powodzian</utt>
      <utt t="reaction">Oklaski</utt>
      <utt t="norm">, a dzisiaj dobro powodzian powinno nam przede wszystkim przyświecać. Jednocześnie chciałbym wyrazić nadzieję i zaapelować do państwa, żebyście państwo nie wykorzystywali konieczności szybkiego przyjęcia tych przepisów i domniemanego poparcia zarówno opozycji parlamentarnej, jak i prezydenta Rzeczypospolitej do tego, żeby w tym projekcie umieszczać tzw. wrzutki niezwiązane ze sprawami powodziowymi.</utt>
      <utt t="reaction">Poruszenie na sali</utt>
      <utt t="interrupt" by="Poseł Monika Wielichowska">Wy jesteście w tym najlepsi.</utt>
      <utt t="norm">Serdecznie do państwa z tej mównicy o to apeluję. Jednocześnie jako człowiek urodzony, wychowany i mieszkający w Głuchołazach</utt>
      <utt t="reaction">Dzwonek</utt>
      <utt t="norm">chciałem państwu serdecznie podziękować, wszystkim państwu, również parlamentarzystom, za jakąkolwiek formę zaangażowania we wsparcie powodzian, w pomoc powodzianom. Chciałem zaapelować do całej klasy politycznej, przede wszystkim do przedstawicieli rządu, abyście państwo, abyśmy my nie zapominali o…</utt>
      <utt t="interrupt" by="Poseł Krystyna Skowrońska">Czas minął.</utt>
      <utt t="norm">…Głuchołazach i ich mieszkańcach, nie zapominali o innych miejscowościach poszkodowanych w wyniku tej powodzi i ich mieszkańcach, jak tylko ta sprawa zejdzie z pierwszych stron gazet, ponieważ te miejscowości i ich mieszkańcy będą wymagali specjalnego traktowania, specjalnego wsparcia nie tylko przez kolejne miesiące, lecz także przez kolejne lata. Serdecznie o to do państwa apeluję.</utt>
      <utt t="interrupt" by="Poseł Krystyna Skowrońska">Czas!</utt>
      <utt t="norm">I jeszcze raz serdecznie dziękuję za jakąkolwiek formę wsparcia wszystkim Polakom.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Pewnie pan wie, że chyba sześć już busów z tej akcji „Parlamentarzyści powodzianom” trafiło właśnie do Głuchołaz, do szkoły nr 1. Bardzo też dziękuję panu posłowi za to, co pan powiedział, za te podziękowania. Dla państwa informacji, to właśnie m.in. z tej szkoły pochodzą uczniowie, którzy w poniedziałek zasiądą tutaj w ramach Sejmu Dzieci i Młodzieży. Będziemy się starali pomóc tej szkole. Ona potrzebuje w tej chwili dwóch pieców, żeby móc normalnie rozpocząć zajęcia. One zostały zalane. Z tą szkołą w Głuchołazach Sejm nawiązał specjalną relację. Panowie posłowie też, jak rozumiem, w ramach wystąpień klubowych. Bardzo proszę, panie pośle. Pan w imieniu klubu Koalicji Obywatelskiej. Pan poseł Jaros.</utt>
    </speech>
    <speech speaker="Poseł Michał Jaros">
      <utt t="norm">Szanowny Panie Marszałku! Wysoka Izbo! Odpowiadając trochę na to, co powiedział pan poseł Bortniczuk, zapewniam, że w tych ustawach nie będzie żadnych zapisów o wyborach kopertowych. Gwarantuję wam to.</utt>
      <utt t="reaction">Gwar na sali, oklaski</utt>
      <utt t="interrupt" by="Poseł Bożena Borys-Szopa">I po co?</utt>
      <utt t="norm">O bezkarności też tam nie będzie – to, co zapisywaliście w ustawach COVID-owych.</utt>
      <utt t="interrupt" by="Głos z sali">A wiatraki?</utt>
      <utt t="norm">A teraz bardzo ważna kwestia. Solidarność Polek i Polaków ma się też objawiać przy tym projekcie ustawy i przy pracy nad tymi projektami ustaw, tak żebyśmy wypracowali takie przepisy, które będą działały szybko, które zapewnią szybką pomoc, bo ludzie nie tylko w Głuchołazach, nie tylko na Opolszczyźnie, ale również na Dolnym Śląsku i we wszystkich miejscach potrzebują i oczekują naszej pomocy. Nikogo nie zostawimy bez pomocy, każdą osobę wesprzemy. Po to są te ustawy i dlatego będziemy nad nimi pracowali tak szybko, żeby jak najszybciej przepisy działały.</utt>
      <utt t="reaction">Dzwonek</utt>
      <utt t="norm">Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Barbara Bartuś">Ale my mówimy o komisji, panie pośle.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. W imieniu klubu Polski 2050 pan poseł Mirosław Suchoń. Bardzo proszę.</utt>
    </speech>
    <speech speaker="Poseł Mirosław Suchoń">
      <utt t="norm">Bardzo dziękuję. Szanowny Panie Marszałku! Panie Premierze! Wysoka Izbo! Wszyscy widzimy, że Polacy zdają egzamin z solidarności, i ten egzamin zdają za każdym razem, kiedy trzeba pomagać. Za każdym razem, kiedy potrzeba odruchu ludzkiego serca, wtedy nasi współobywatele ruszają z pomocą i zawsze na nich można liczyć. To, czego dzisiaj potrzebujemy, szanowni państwo, to to, aby politycy wreszcie zdali egzamin dojrzałości. I mam nadzieję, że te wszystkie deklaracje, które przed chwilą słyszeliśmy także ze strony pana posła, doprowadzą do tego, że prace będą poważne, sprawne, merytoryczne i umożliwią przyjęcie przepisów, które pomogą tym, którzy potrzebują pomocy, i umożliwią odbudowę naszego państwa. Natomiast ja bardzo apeluję, aby powstrzymać się, i to zwłaszcza do opozycji, od takich politycznych wycieczek, które w tej sytuacji są niegodne.</utt>
      <utt t="reaction">Dzwonek</utt>
      <utt t="norm">Mieliśmy do czynienia podczas debaty z tego rodzaju zachowaniem niegodnym, przed chwilą były kolejne tego typu prowokacje.</utt>
      <utt t="interrupt" by="Poseł Anita Czerwińska">Pamiętasz, co mówiłeś?</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle.</utt>
    </speech>
    <speech speaker="Poseł Mirosław Suchoń">
      <utt t="norm">Apeluję: pracujmy merytorycznie, spokojnie, tak żeby rzeczywiście obywatele mogli otrzymać pomoc, a nie słuchali awantury, którą organizuje opozycja. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle. Myślę, że wszystkie upomnienia już ze wszystkich stron padły. Jeszcze pan poseł w imieniu klubu Lewicy. Bardzo proszę.</utt>
    </speech>
    <speech speaker="Poseł Arkadiusz Sikora">
      <utt t="norm">Szanowni Państwo! Mieszkańcy, powodzianie zdali egzamin, przez ostanie dni ratując miasta, wioski powodziowe. Dzisiaj czas na to, aby ten egzamin zdała nasza Izba parlamentu, abyście państwo jako posłowie stanęli ponad podziałami i abyśmy, i pracując nad tą ustawą, przyjmując te przepisy ustawy, wzięli pod uwagę to, że one muszą działać nie tylko teraz, ale też w ciągu najbliższych lat. Dlatego bardzo mocno apeluję o to, aby patrzeć perspektywicznie, w dłuższym okresie czasu na skutki, które będzie powodowała ta ustawa. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pan poseł Wipler jeszcze w imieniu klubu Konfederacji. Proszę bardzo.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Dramatyczne zdarzenia losowe, czy jest to pandemia wirusa, czy jest to wybuch wojny w sąsiednim kraju, czy jest to katastrofa naturalna w postaci powodzi, to sytuacje, w których rząd bardzo łatwo może ulegać pokusie wprowadzenia rozwiązań pozwalających mu na łatwe wydawanie dużych ilości pieniędzy publicznych poza kontrolą, które niekoniecznie trafią do poszkodowanych, wprowadzenia szczególnego ograniczenia w funkcjonowaniu praw obywatelskich. My jako Konfederacja podobnie jak w przypadku specustaw dotyczących pomocy po wybuchu wojny, po napaści Federacji Rosyjskiej na Ukrainę, podobnie jak w przypadku specustaw i specregulacji dotyczących pandemii, będziemy patrzyli rządowi na ręce i będziemy pilnować, żeby ta legislacja nie była pretekstem</utt>
      <utt t="reaction">Dzwonek</utt>
      <utt t="norm">do łatwego wydawania ciężko zarobionych pieniędzy polskich podatników przez rząd i łamania praw obywatelskich. I to jest nasz cel…</utt>
      <utt t="interrupt" by="Głos z sali">Czas!</utt>
      <utt t="norm">…przy pracy nad tą regulacją. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Lista mówców została wyczerpana. Zamykam dyskusję. Na podstawie art. 51 ust. 2 regulaminu Sejmu wnoszę o przystąpienie do drugiego czytania bez kierowania projektu uchwały do komisji. Wniosek ten uzasadniony jest pilną koniecznością rozpatrzenia projektów ustaw powodziowych. Wniosek ten poddam teraz pod głosowanie. Głosujemy. Kto z pań i panów posłów jest za przyjęciem wniosku o przystąpienie do drugiego czytania bez kierowania projektu uchwały do komisji, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 424 posłów. Wszyscy byli za, nikt nie był przeciw, nikt się nie wstrzymał. A więc Sejm wniosek jednomyślnie przyjął. Przystępujemy teraz do drugiego czytania projektu tej uchwały. Czy ktoś z pań i panów posłów pragnie zabrać głos w drugim czytaniu projektu uchwały? Nikt się nie zgłasza. Przystępujemy więc do głosowania nad całością projektu uchwały. Kto z państwa jest za przyjęciem w całości projektu uchwały zawartego w druku nr 678, zechce podnieść rękę i nacisnąć przycisk. Kto jest przeciw? Kto się wstrzymał? 18. posiedzenie Sejmu w dniu 26 września 2024 r. Punkty 16. i 32. porządku dziennego – głosowanie</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle. 236 Marszałek Głosowało 425 posłów. 424 – za, nikt nie był przeciw, 1 się wstrzymał. Stwierdzam, że Sejm podjął uchwałę w sprawie powołania i wyboru składu osobowego Komisji Nadzwyczajnej do spraw działań przeciwpowodziowych i usuwania skutków powodzi z roku 2024. Na podstawie art. 20 ust. 2 regulaminu Sjmu zwołuję pierwsze posiedzenie komisji w dniu dzisiejszym 15 minut po zakończeniu głosowań w sali nr 106 w bud. C-D, czyli w tym budynku, w którym się znajdujemy. Przystępujemy do rozpatrzenia punktu 32. porządku dziennego: Zmiany w składach osobowych komisji sejmowych (druk nr 680). Prezydium Sejmu na podstawie art. 20 ust. 1 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Czy ktoś chce… Chce pan poseł Paweł Jabłoński. A więc otwieram dyskusję. Minuta. Panie pośle, ale to będzie dotyczyło składu osobowego komisji, tak?</utt>
      <utt t="interrupt" by="Poseł Paweł Jabłoński">Dokładnie tak.</utt>
      <utt t="norm">Dobrze, bardzo proszę.</utt>
    </speech>
    <speech speaker="Poseł Paweł Jabłoński">
      <utt t="norm">Bardzo dziękuję. Panie Marszałku! Niezwykły projekt, bo w ostatniej chwili dopisano do niego rozszerzenie składu Komisji Spraw Zagranicznych. A dlaczego tak się stało, drodzy państwo?</utt>
      <utt t="interrupt" by="Głos z sali">Głosowanie.</utt>
      <utt t="norm">Wczoraj – nie wszyscy państwo o tym wiedzą – na posiedzeniu Komisji Spraw Zagranicznych nastąpił rozłam w koalicji. Platforma pokłóciła się z PSL-em, komisja nie udzieliła pozytywnej opinii kandydatowi na ambasadora, panu Jerzemu Markowi Nowakowskiemu. Przegraliście to głosowanie. Bardzo dobrze.</utt>
      <utt t="interrupt" by="Głos z sali">Ale się cieszysz.</utt>
      <utt t="norm">Cieszę się, bo to jest fatalna kandydatura. Pan Jerzy Marek Nowakowski w październiku zeszłego roku krytykował politykę wschodnią rządu Prawa i Sprawiedliwości. Pisał m.in. że fatalne było… Pisał, że doszło do zamrożenia relacji z Rosją. I takiego człowieka chcieliście wysłać na ambasadora. Na szczęście się nie udało.</utt>
      <utt t="interrupt" by="Głos z sali">Reset.</utt>
      <utt t="norm">Dzisiaj rano kolejne głosowanie i znowu nie mieliście większości, znowu był remis. Teraz, drodzy państwo, mamy taką sytuację, że rozpoczęły się równolegle dwa posiedzenia Komisji Spraw Zagranicznych, w obu nie mieli większości</utt>
      <utt t="reaction">Dzwonek</utt>
      <utt t="norm">, więc w obu ogłosili przerwę.</utt>
      <utt t="reaction">Oklaski</utt>
      <utt t="norm">Trwają równolegle dwa posiedzenia, oba są przerwane. Tak właśnie rządzicie.</utt>
      <utt t="reaction">Wesołość na sali</utt>
      <utt t="interrupt" by="Poseł Krystyna Skowrońska">Czas!</utt>
    </speech>
    <speech speaker="Poseł Paweł Jabłoński">
      <utt t="norm">No i jest pomysł: dodają sobie kolejnego posła z Platformy, żeby mieć większość. To są wasze standardy demokratyczne. Wstyd.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle. Dziękuję bardzo. W imieniu klubu Polskie Stronnictwo Ludowe głos zabierze pan marszałek Zgorzelski. Bardzo proszę.</utt>
    </speech>
    <speech speaker="Poseł Piotr Zgorzelski">
      <utt t="norm">Szanowny Panie Pośle! Oby nie było tak, że to schadenfreude, które towarzyszy panu i pana kolegom, okaże się przedwczesne. Zmiany w komisjach osobowych były, są i będą, i nie ma w tym nic dziwnego.</utt>
      <utt t="reaction">Wesołość na sali</utt>
      <utt t="norm">A wy już byliście najlepszymi specjalistami w machlowaniu przy zmianach w składach osobowych komisji.</utt>
      <utt t="interrupt" by="Poseł Barbara Bartuś">Panie marszałku, proszę się zająć PSL i sobą, a nie PiS-em.</utt>
      <utt t="norm">A zatem proszę się nie cieszyć.</utt>
      <utt t="interrupt" by="Głos z sali">Proszę nie kłamać.</utt>
      <utt t="norm">Ja nie kłamię, tylko mówię prawdę. Ten się będzie cieszył, kto się będzie cieszył ostatni.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo panu posłowi. A ja cieszę się, mogąc zamknąć listę posłów zapisanych do głosu. Co za tym idzie, zamykam również dyskusję. Przystępujemy teraz do głosowania. Kto z pań i panów posłów jest za przyjęciem wniosku w brzmieniu z druku nr 680, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 424 posłów. 231 – za, 191 – przeciw, 2 się wstrzymało. Stwierdzam, że Sejm podjął uchwałę w sprawie zmian w składach osobowych komisji sejmowych. Na tym zakończyliśmy blok głosowań. Zarządzam 3 minuty przerwy do godz. 17.45, po której powrócimy do rozpatrywania punktu 15. porządku dziennego. Dziękuję bardzo.</utt>
      <utt t="reaction">Przerwa w posiedzeniu od godz. 17 min 43 do godz. 17 min 47</utt>
    </speech>
    <speech speaker="Wicemarszałek Monika Wielichowska">
      <utt t="norm">Kończymy przerwę. Wznawiam obrady. Przystępujemy do rozpatrzenia punktu 15. porządku dziennego: Pierwsze czytanie rządowego projektu ustawy o zmianie niektórych ustaw w celu wsparcia przedsiębiorców zatrudniających żołnierzy Obrony Terytorialnej lub żołnierzy Aktywnej Rezerwy (druk nr 673). Proszę pana wiceprezesa Rady Ministrów, ministra obrony narodowej Władysława Kosiniaka-Kamysza.</utt>
    </speech>
    <speech speaker="Wiceprezes Rady Ministrów, Minister Obrony Narodowej Władysław Kosiniak-Kamysz">
      <utt t="norm">Szanowna Pani Marszałek! Wysoka Izbo! Szanowni Państwo! W imieniu Rady Ministrów mam zaszczyt przedstawić ustawę o zmianie niektórych ustaw w celu wsparcia przedsiębiorców zatrudniających żołnierzy Obrony Terytorialnej lub żołnierzy Aktywnej Rezerwy. Jesteśmy w szczególnym czasie, kiedy tysiące żołnierzy Wojska Polskiego, zarówno wojsk operacyjnych, jak i żołnierzy Wojsk Obrony Terytorialnej, biorą cały czas aktywny udział, przypomnę, w operacji. Jest wydzielonych ok. 25 tys. żołnierzy, ok. 20 tys. cały czas w akcji, w bezpośredniej pomocy, wsparciu w ochronie wałów, wzmacnianiu ich, operacji przeciwpowodziowej i usuwaniu skutków powodzi. Dzisiaj kolejne meldunki spływają o mostach budowanych przez wojska inżynieryjne. Cała akcja związana z usuwaniem gruzu, nieczystości – to wszystko ogromne wsparcie, za które – niezależnie od tego, z której strony sceny politycznej jesteśmy – dziękujemy i dziękują nasi rodacy, którzy czują się bezpieczni, gdy żołnierze są blisko, gdy żołnierze Wojska Polskiego, niezależnie jakiej formacji, są przy nich. Przed chwilą mieliśmy bogatą debatę dotyczącą ustawy pomocowej dla tych, którzy stracili swój dobytek, którzy ucierpieli w wyniku powodzi. Teraz w łączności z tą ustawą prezentujemy wsparcie dla przedsiębiorców i promocję służby w Wojsku Polskim, w Aktywnej Rezerwie lub w Obronie Terytorialnej. To jest ustawa, która ma swoją historię, bo wnioski o powstanie ulgi podatkowej, wsparcia dla przedsiębiorców zatrudniających żołnierzy Obrony Terytorialnej pojawiają się od 2022 r. Pierwszy etap ma miejsce w I kwartale 2022 r. Do Kancelarii Prezesa Rady Ministrów wpływa pismo prezes Fundacji Łączy nas Polska z prośbą o podjęcie działań w zakresie przygotowania regulacji prawnej umożliwiającej przedsiębiorcom skorzystanie z ulgi podatkowej z tytułu zatrudniania żołnierzy Wojsk Obrony Terytorialnej. Proces analizy, najpierw w ministerstwie obrony, w Wojskach Obrony Terytorialnej, trwa dość długo. Trwają dyskusje w poprzedniej kadencji. Gdy my przejmujemy władzę, podchodzimy też do tego projektu bardzo poważnie, nadzorujemy działania związane ze znalezieniem pieniędzy przede wszystkim na możliwość wsparcia przedsiębiorców w celu promocji zatrudnienia żołnierzy służących w WOT. W pewnym momencie gen. Kukuła, szef Sztabu Generalnego, też składa wniosek o rozszerzenie grupy osób objętych wsparciem o żołnierzy Aktywnej Rezerwy, o podmioty zatrudniające żołnierzy Aktywnej Rezerwy. Dlaczego to jest takie ważne? Dochodzi do sytuacji, w której w ostatnich dniach, myślę, naocznie możemy się przekonać o roli i pomocy, ale też o roli, przedsiębiorców. Pamiętam jedno z pierwszych posiedzeń sztabu kryzysowego we Wrocławiu i nasz wspólny apel z ministrem Siemoniakiem do przedsiębiorców, którzy zatrudniają czy to strażaków z OSP, czy to właśnie żołnierzy z Wojsk Obrony Terytorialnej, o to, żeby dali im dni wolne, żeby nie wyciągali żadnych konsekwencji wobec swoich pracowników, którzy w najbliższe dni po prostu do pracy się nie zgłoszą, bo służą ojczyźnie, bronią swoich rodaków. Wielu przedsiębiorców na ten apel odpowiedziało pozytywnie, za co chciałbym bardzo serdecznie podziękować. To jest ta społeczna odpowiedzialność biznesu, to jest ten wkład przedsiębiorców, który wnieśli czasem kosztem swoich strat, ponieważ nie mogli czegoś wyprodukować czy wykonać usług, które byłyby zrealizowane, gdyby ich pracownicy byli na miejscu. To ma głęboki sens, to jest solidarność, to jest braterstwo, którego tak bardzo potrzebujemy. Dlatego w trybie pilnym zdecydowaliśmy na posiedzeniu rządu o przyjęciu tej ustawy, o skierowaniu jej do pilnych prac parlamentarnych. Jakie ona ma założenia? Pracowaliśmy nad nimi z panem ministrem Cezarym Tomczykiem, ze Sztabem Generalnym i przede wszystkim z dowództwem Wojsk Obrony Terytorialnej. Przedstawię trzy główne rozwiązania. Pierwsza jest ulga podatkowa obowiązująca na każdego zatrudnionego żołnierza obrony terytorialnej lub aktywnej rezerwy. Ta ulga będzie uzależniona od czasu służby. Zaczynamy od 12 tys. zł, które przedsiębiorca będzie mógł odliczyć od podstawy opodatkowania, gdy dotyczy ona żołnierza, który służy przez rok. To wszystko będzie proporcjonalne do czasu służby. Ta kwota będzie zwiększana do 24 tys. zł i ona osiągnie te 24 tys. zł w momencie, kiedy staż służby będzie wynosił 5 lat. To rozwiązanie dotyczy wszystkich przedsiębiorstw. Ale w specjalny sposób chcemy udzielić wsparcia mikroprzedsiębiorcom i małym przedsiębiorcom, tym, którzy zatrudniają kilka osób, i to są mikroprzedsiębiorcy, i tym, którzy zatrudniają do 50 osób, i to są mali przedsiębiorcy. Tam ta ulga podatkowa będzie większa w przypadku stażu jednorocznego o 6 tys. zł, czyli wyniesie 18 tys. zł. Maksymalnie będzie też większa o 12 tys., czyli będzie wynosiła 36 tys. zł w momencie, kiedy żołnierze aktywnej rezerwy lub obrony terytorialnej będą mieli 5 lat służby. I to jest pierwsze, bardzo silne rozwiązanie dotyczące ulgi podatkowej. Pierwszy raz jest wsparcie dla przedsiębiorców za to, że zatrudniają żołnierzy WOT-u. Do tej pory raczej wiązały się z tym obowiązki, ponieważ nie było elastyczności w zatrudnieniu takiego żołnierza, a państwo nakładało na przedsiębiorcę obowiązki z tytułu zatrudnienia żołnierza obrony terytorialnej. Ta ustawa zmienia tę filozofię i daje preferencje przedsiębiorcy, który zatrudnia takiego żołnierza. Druga ważna zmiana proponowana w tej ustawie dotyczy udzielania w przetargach wsparcia tym przedsiębiorcom, którzy zatrudniają żołnierzy obrony terytorialnej lub aktywnej rezerwy. Przedsiębiorca, który ubiega się o udzielenie zamówienia publicznego i będzie do jego realizacji zatrudniać żołnierzy obrony terytorialnej lub aktywnej rezerwy, będzie mógł skorzystać z preferencyjnego potraktowania. Wprowadza się nowe kryterium jakościowe. A więc nie tylko kryterium ceny, ale także kryterium jakościowe. Pamiętam, że kiedy byłem ministrem pracy i polityki społecznej, wprowadzaliśmy podobne rozwiązania, promujące np. ekonomię społeczną, zatrudnianie osób z niepełnosprawnością. Dzisiaj jest wielka potrzeba, żeby w przetargach publicznych docenić również tych przedsiębiorców, którzy mają wkład w obronę ojczyzny lub w pozamilitarne działania wojska. Wprowadzamy więc to nowe kryterium jakościowe, mające na celu preferencyjne potraktowanie takiego przedsiębiorcy. Dodatkowo w Ministerstwie Obrony Narodowej jednostki organizacyjne podległe MON lub przez MON nadzorowane będą zobowiązane do stosowania tego kryterium. To będzie dotyczyło oczywiście sfery publicznej otwartej, ale również jednostek nadzorowanych przez MON. Wartość tego kryterium nie będzie niższa od 10%, a może stanowić tak naprawdę ważny element procesu zamówień publicznych. I trzecia zmiana, która dotyczy też swobody działalności przedsiębiorcy, jego bezpieczeństwa finansowego. Do tej pory była wypłacana odprawa pracownikowi, który został pierwszy raz powołany do terytorialnej służby wojskowej. Ta odprawa była wypłacana przez przedsiębiorcę. Co dobre i co warto podkreślić, a co wprowadzili nasi poprzednicy: przedsiębiorca mógł starać się oczywiście o zwrot tej odprawy. To było rozwiązanie o tyle uczciwe, że nie musiał tego finansować z własnych pieniędzy, ale musiał te pieniądze założyć. Doszliśmy do wniosku, że lepiej, żeby to państwo już od samego początku finansowało świadczenie początkowe, które będzie wypłacane przez jednostkę wojskową. Odciąży to pracodawców, którzy nie będą musieli wypłacać odprawy, a później ubiegać się o jej refundację. Świadczenie będzie przysługiwać po odbyciu szkolenia podstawowego przez żołnierza i będzie wynosić 50% przeciętnego wynagrodzenia w II kwartale roku poprzedniego. To jest trzecie rozwiązanie, które wpisujemy do tej ustawy. Czyli mamy ulgi podatkowe, preferencje przy zamówieniach publicznych oraz świadczenie początkowe wypłacane przez jednostkę wojskową. Celem tej ustawy jest zarówno podniesienie atrakcyjności służby wojskowej, jak i zachęta do wstępowania do oddziałów obrony terytorialnej lub aktywnej rezerwy. Kontynuujemy też proces budowania brygad. W czerwcu podpisałem decyzję o utworzeniu dwóch kolejnych brygad obrony terytorialnej w województwie opolskim i województwie lubuskim. Szczególny nacisk kładziemy również na rozwój brygad zlokalizowanych przy wschodniej granicy Polski. Odejdę teraz troszkę od tematu, ale myślę, że to też jest ważna informacja dla Wysokiej Izby. Dziś rano byłem na OC Zielona, spotkałem się z panem gen. Szkutnikiem, z żołnierzami z 18. dywizji służącymi dzisiaj przy granicy polsko-białoruskiej. Tam to napięcie jest cały czas wysokie, wzrasta liczba incydentów na granicy polsko-białoruskiej, są bandyckie ataki na żołnierzy i funkcjonariuszy. Rozmawiałem dzisiaj o tym, o zwiększeniu liczebności, które nastąpiło, kontyngentu odpowiedzialnego za obronę granicy. Od 1 sierpnia właśnie 18. dywizja jako jeden związek taktyczny ponosi odpowiedzialność za całą granicę. Rozmawialiśmy również o efektach strefy buforowej i ewidentnie widać zasadność utrzymania, przedłużenia i rozszerzenia strefy buforowej, jeżeli taka potrzeba zajdzie. Rozmawialiśmy dobrej współpracy ze Strażą Graniczną i Policją, o złapaniu 500 przemytników, którzy trudnią się tym i zarabiają na tym, że przewożą tych, którzy w nielegalny sposób przekraczają granicę. 500 osób w tym roku zostało zatrzymanych, wobec wielu z nich sąd zastosował areszt tymczasowy. Ta operacja cały czas jest priorytetem dla Sił Zbrojnych Rzeczypospolitej. Pragnę zapewnić Wysoką Izbę, że ogromne zaangażowanie w akcję powodziową, wydzielenie 25 tys. żołnierzy Wojska Polskiego nie odbywa się kosztem operacji Bezpieczne Podlasie. Operacja Bezpieczne Podlasie nie jest w żaden sposób zagrożona zaangażowaniem tak dużej liczby wojsk w walce z powodzią. Wszystko, co się odbywa na Podlasiu, stanowi priorytet dla ochrony granicy państwowej. Dlaczego o tym mówię w tym kontekście? Bo to jest informacja też z dzisiaj. Byłem na granicy, myślę, że jesteście tym zainteresowani i ważne jest, żeby promować służbę w Wojsku Polskim. Ta ustawa na ma celu zwiększenie atrakcyjności tej służby i odciążenie przedsiębiorców, którzy pokazali w ostatnim czasie, szczególnie delegując swoich pracowników do walki z powodzią, że to ma ogromny sens. To jest społeczna odpowiedzialność biznesu, to jest wsparcie państwa dla przedsiębiorców i promocja służby w obronie terytorialnej, jak również w aktywnej rezerwie. W imieniu Rady Ministrów wnoszę o przyjęcie tej ustawy w trybie pilnym, żeby dać wyraźny sygnał wsparcia dla przedsiębiorców i żołnierzy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, panie premierze. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Jako pierwszego do zabrania głosu zapraszam pana posła Janusza Kowalskiego, Prawo i Sprawiedliwość.</utt>
    </speech>
    <speech speaker="Poseł Janusz Kowalski">
      <utt t="norm">Szanowna Pani Marszałek! Szanowny Panie Premierze! To dobrze, że szanowny pan premier zdecydował się dzisiaj prezentować projekt tej ważnej ustawy. Bardzo uczciwie pan powiedział o tym, kto był rzeczywiście takim społecznym inicjatorem tej ustawy. My, jako Prawo i Sprawiedliwość, traktujemy to również jako naszą własną ustawę, bo duża część tej ustawy rzeczywiście powstała jeszcze za czasów pana wiceministra Artura Sobonia w Ministerstwie Finansów w rządzie Mateusza Morawieckiego. Ale chciałbym z mównicy jednak wymienić właśnie tę stronę społeczną, osoby, które były w to zaangażowane, które zainicjowały razem z panem gen. Wiesławem Kukułą pracę nad tą ustawę. To oczywiście jest prezes fundacji Łączy nas Polska pani Natalia Nitek-Płażyńska, wielka polska patriotka z Gdańska, ale również przedstawiciele przedsiębiorców Krzysztof Papadis ze Smart Target, Tomasz Limon reprezentujący Pracodawców Pomorza, Wojciech Majewski z Kongresu 590, Bartosz Stasch z Wielkopolskiego Związku Pracodawców Lewiatan oraz Bartosz Sowier reprezentujący Pracodawców Rzeczypospolitej Polskiej. Traktujemy tę kwestię jako wyjętą spod sporu politycznego i staramy się, szanowny panie premierze, szukać dobrych rozwiązań, dlatego że to nasz rząd rozpoczął prace nad rozwiązaniem, które dzisiaj jest prezentowane. Dodaliście również bardzo ważny komponent, który popieramy, dotyczący ustawy o obronie Ojczyzny. Jeżeli będą jakieś uwagi w trakcie prac komisji, to również będziemy otwarci na dyskusję. Ale w tym miejscu, szanowni panie premierze, również chciałbym pokazać nasze podejście, podejście propaństwowe do tego szybkiego, pilnego trybu prac nad tą bardzo ważną ustawą po to, żeby zachęcać polskich przedsiębiorców do zatrudniania żołnierzy WOT-u. Otóż pozwolę sobie za chwilę przekazać dwa nasze projekty poprawek, które byśmy chcieli zgłosić na jutrzejszym posiedzeniu komisji, jeżeli ono się odbędzie w tym trybie pilnym. Z zastrzeżeniem, że jeżeli uznacie, szanowni państwo, że to są dobre propozycje, mogą być to poprawki rządowe. Nam zależy na tym, żebyście mieli również czas na to, żeby to przeliczyć, przedyskutować, przemyśleć i szukać wspólnego konsensusu. Bo tak jak powiedziałem, jako Prawo i Sprawiedliwość, jako koalicja traktujemy ten projekt ustawy jako wspólny. Te dwa projekty poprawek dotyczą dwóch rzeczy. Pierwsza kwestia to jest zastanowienie się – bo z tej sali padły piękne słowa pod adresem żołnierzy WOT-u, którzy nie tylko pomagają na wschodniej granicy z Białorusią, by chronić Rzeczpospolitą, ale również ofiarnie walczą o życie i zdrowie Polaków w czasie powodzi – rozważenie jednak, szanowny panie premierze, to jest nasza propozycja do przemyślenia, aby ta ustawa obowiązywała, jeżeli chodzi o dochody i przychody, nie od 1 stycznia 2025 r., ale od pierwszego stycznia 2024 r., żeby obejmowała ten rok. Taki pomysł zgłaszamy pod rozwagę, do analizy do jutrzejszego posiedzenia komisji. Druga kwestia dotyczy zachęcania tych pracowników, którzy stają się żołnierzami WOT-u i zarabiają więcej, niż wynosi przeciętne wynagrodzenie – żeby się nie zniechęcali, chcielibyśmy zaproponować, żeby przy ustalaniu wysokości tzw. dwutygodniowego wynagrodzenia, które jest ekwiwalentem, wskazanego w państwa ustawie jako 50% przeciętnego wynagrodzenia było to nie mniej niż 50%. Czyli osoby, które zarabiają mniej, niż wynosi przeciętne wynagrodzenie, zyskiwałyby na tej propozycji podatkowej czy społecznej, a z drugiej strony osoby, które zarabiają więcej, na tym by nie traciły. Tak jak mówię, to jest kwestia do przemyślenia. Szanowny Panie Premierze! Mam nadzieję, że nasze poprawki znajdą uznanie. Chcielibyśmy, aby za tą ustawą, to jest nasza intencja, dlatego że sami zaczęliśmy pracę nad tą ustawą, zagłosowało 460 posłów, żeby pomysły na tę ustawę i cała debata nad nią były wyjęte spod sporu politycznego. To właśnie jest myślenie, które nam przyświeca. Podatki nie tylko powinny być niskie, proste, ale również przyjazne dla tych, którzy zatrudniają żołnierzy chroniących bezpieczeństwo Rzeczypospolitej, żołnierzy WOT-u. Jeszcze raz serdecznie dziękuję pani Natalii Nitek-Płażyńskiej i Fundacji Łączy Nas Polska za społeczną inicjatywę. Dziękuję przedsiębiorcom za tę inicjatywę. Chciałbym, żeby każdy z nich, a na pewno jest jeszcze wielu wolontariuszy, którzy zbierali podpisy pod tą ustawą, był wymieniony z imienia i nazwiska z mównicy sejmowej. Zachęcam szanownych państwa do poparcia tego projektu, który jest projektem rządowym, ale traktujemy go również jako projekt opozycji, jako</utt>
      <utt t="reaction">Dzwonek</utt>
      <utt t="norm">projekt Prawa i Sprawiedliwości. Jest to po prostu polski projekt. Wielki szacunek dla żołnierzy WOT-u.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Tomasza Kostusia, Koalicja Obywatelska.</utt>
    </speech>
    <speech speaker="Poseł Tomasz Kostuś">
      <utt t="norm">Szanowna Pani Marszałek! Panie Premierze! Wysoka Izbo! Mam zaszczyt przedstawić opinię Klubu Parlamentarnego Koalicja Obywatelska o rządowym projekcie ustawy o zmianie niektórych ustaw w celu wsparcia przedsiębiorców zatrudniających żołnierzy Obrony Terytorialnej lub żołnierzy Aktywnej Rezerwy. Bez dwóch zdań to projekt bardzo ważny i bardzo potrzebny. Niewątpliwie polską racją stanu, a także potrzebą chwili jest zwiększenie liczebności Sił Zbrojnych. Po pierwsze, wymagają tego aktualna sytuacja geopolityczna, zagrożenie na naszej wschodniej granicy oraz narastające napięcia międzynarodowe w różnych częściach Europy i świata. Po drugie, zwłaszcza ostatnie dni pokazały, że wojsko jest także gwarantem bezpieczeństwa publicznego, w czasach kryzysu czy kataklizmu zapewnia nieocenione wsparcie i ochronę ludności cywilnej. Do rejonów powodziowych Ministerstwo Obrony Narodowej skierowało gigantyczne siły i środki, zapewniając powodzianom bezprecedensową skalę wieloaspektowej pomocy. Poza ratowniczą i porządkową pomocą zapewniono także pomoc logistyczną, komunikacyjną i medyczną. Rozpoczęta operacja „Feniks” zwiększy jeszcze skalę tej pomocy i przedłuży jej dostarczanie do kilku miesięcy. Absolutnie kluczowy dla sprostania tym nowym wyzwaniom przez wojsko jest rozwój niezawodowych form służby wojskowej dających możliwość łączenia jej z aktywnością zawodową poza Siłami Zbrojnymi Rzeczypospolitej Polskiej. W chwili obecnej mamy ok. 35 tys. żołnierzy terytorialnej służby wojskowej i ok. 20 tys. żołnierzy aktywnej rezerwy. Docelowo ta liczba ma wzrosnąć do 150 tys. Żeby tak się stało, potrzebne są jednak zachęty i benefity skierowane przede wszystkim do pracodawców zatrudniających takich żołnierzy. Do tej pory ciążyły na nich tylko obowiązki, np. obowiązek udzielania urlopu na czas służby, akceptowania absencji, konieczność uzyskania od wojska rekompensat za nieobecność żołnierzy w pracy. Środowisko od dawna mówiło o potrzebie wprowadzenia regulacji rekompensujących przedsiębiorcom i pracodawcom te niedogodności. Projekt przedstawiony przez rząd wychodzi zatem naprzeciw tym postulatom. Wprowadza trzy rodzaje wsparcia dla pracodawców zatrudniających żołnierzy Wojsk Obrony Terytorialnej i aktywnej rezerwy. Po pierwsze, wprowadza ulgę podatkową na każdego zatrudnionego żołnierza tych formacji. Po drugie, wprowadza nowe kryterium jakościowe oceny ofert przy zamówieniach publicznych. Po trzecie wreszcie, wprowadza świadczenie początkowe w miejsce dotychczasowej odprawy. Szerzej o zasadach tych preferencji mówił pan premier, ja tylko je pokrótce zrekapituluję. Wysokość ulgi podatkowej dla firm zatrudniających mundurowych z Wojsk Obrony Terytorialnej lub aktywnej rezerwy ma być uzależniona od długości służby żołnierzy. W przypadku żołnierza pełniącego służbę nieprzerwanie co najmniej przez rok, pracodawca będzie mógł odliczyć 12 tys. zł od podstawy opodatkowania. Z każdym rokiem nieprzerwanego pełnienia służby przez żołnierza wysokość ulgi będzie rosła, a maksymalnie wyniesie 24 tys. zł przy stażu służby co najmniej 5 lat. Jeśli chodzi o preferencje w zamówieniach publicznych w formie nowego kryterium jakościowego, dotyczą one zamówień poniżej tzw. progu unijnego, a skorzystać z nich będą mogli właściciele firm, którzy ubiegając się o udzielenie zamówienia publicznego, do jego realizacji zatrudnią żołnierzy WOT lub aktywnej rezerwy. Wreszcie odprawa wypłacana dotychczas żołnierzom Wojsk Obrony Terytorialnej i AR przez pracodawców zastąpiona ma zostać świadczeniem początkowym wypłacanym żołnierzom przez jednostkę. Świadczenie to będzie zwolnione od podatku dochodowego od osób fizycznych i będzie wyższe od wspomnianej odprawy. Nowe regulacje mają wejść w życie po 14 dniach od ogłoszenia w Dzienniku Ustaw, a przepisy przewidujące ulgę podatkową będą stosowane w odniesieniu do dochodów uzyskiwanych od 2025 r. Podsumowując, w obliczu ostatnich wydarzeń, a przypomnę, że na miejscach dotkniętych powodzią pracowało każdego dnia ok. 5 tys. żołnierzy WOT, docenienie tych, którzy dają miejsca pracy żołnierzom</utt>
      <utt t="reaction">Dzwonek</utt>
      <utt t="norm">tych formacji, jest nie tylko koniecznością, ale po prostu wyrazem zwykłej przyzwoitości. Jeśli zaś chcemy zwiększać liczebność polskich Sił Zbrojnych, a nie tylko chcemy ją zwiększać, ale wręcz musimy, zachęcanie, motywowanie i nagradzanie firm, które umożliwiają żołnierzom łączenie służby z pracą w cywilu, urasta do rangi racji stanu. Klub Koalicji Obywatelskiej będzie głosować za przyjęciem projektu przedmiotowej ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Rafała Kasprzyka, Polska 2050 – Trzecia Droga.</utt>
    </speech>
    <speech speaker="Poseł Rafał Kasprzyk">
      <utt t="norm">Szanowna Pani Marszałek! Panie Premierze! Wysoka Izbo! Mój wielce szanowny kolega Bartosz Romowicz wymienił dzisiaj słowo, które powinno być odmieniane przez wszystkie przypadki w różnych kontekstach: bezpieczeństwo. Chodzi o bezpieczeństwo granicy, bezpieczeństwo militarne, bezpieczeństwo powodziowe i wszelkie działania ludzi za zapewnienie tego bezpieczeństwa odpowiedzialnych. Liczymy na nich i wielokrotnie im dziękujemy, ale nie możemy zapomnieć, że bezpieczeństwo Polsce zapewnia też inna, równie liczna armia: polscy przedsiębiorcy. O nich też musimy dbać, bo oni wypracowują polski wzrost gospodarczy. Dlatego zmniejszamy im składkę zdrowotną. Z tego też powodu popieramy obecny projekt ustawy wspierającej przedsiębiorców zatrudniających żołnierzy obrony terytorialnej lub żołnierzy aktywnej rezerwy. Dzisiaj proponujemy ulgi dla przedsiębiorców za wspieranie polskiego bezpieczeństwa. Przedsiębiorca będzie miał możliwość odliczenia 12–24 tys. zł za każdego zatrudnionego w swojej firmie żołnierza. To wsparcie dla tych, którzy zatrudniają żołnierzy, którzy aktywnie stawiają się do dyspozycji służb w każdym przypadku zagrożenia bezpieczeństwa, jak choćby w sytuacji doświadczanego przez wielu mieszkańców naszego kraju kataklizmu powodzi. Ustawa przewiduje dodatkowe wsparcie dla mikro- i małych przedsiębiorców, podwyższając podane kwoty o 50%, a w przypadku wszystkich, którzy zatrudniają pięciu lub większą liczbę żołnierzy, te kwoty podwyższa się o 20%. Projektodawca przewidział również zastosowanie przez jednostki podległe MON kryterium jakościowego w ramach zamówień publicznych przez nich ogłaszanych. Proponuje się również zastąpienie odprawy dla pracownika świadczeniem początkowym. Zaproponowane rozwiązania wpłyną pozytywnie na wzrost liczebności naszych Sił Zbrojnych, głównie poprzez rozwój Wojsk Obrony Terytorialnej i aktywnej rezerwy, co jest kluczowe dla bezpieczeństwa kraju. Zwiększenie liczby przeszkolonych, gotowych do działań żołnierzy stanowi odpowiedź na zmieniające się realia wschodniej flanki NATO. Ponownie użyję tego słowa klucza: bezpieczeństwo. Stabilność personalna armii wzmocniona współpracą z firmami prywatnymi pozwala nam myśleć o bezpieczeństwie narodowym w sposób systemowy i długofalowy. Klub Polska 2050 – Trzecia Droga popiera i będzie głosować za przyjęciem tego projektu ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Radosława Lubczyka, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Radosław Lubczyk">
      <utt t="norm">Pani Marszałek! Panie Premierze! Panie Ministrze! Panowie Oficerowie! Przypada mi dzisiaj w udziale przedstawienie Wysokiej Izbie stanowiska Klubu Parlamentarnego Polskie Stronnictwo Ludowe – Trzecia Droga odnośnie do ustawy o zmianie niektórych ustaw w celu wsparcia przedsiębiorców zatrudniających żołnierzy Obrony Terytorialnej lub żołnierzy Aktywnej Rezerwy. Nie będę ukrywał, że staję dzisiaj przed wami z wielką determinacją, gdyż chcę, by poruszyć niezwykle istotną kwestię, która dotyka zarówno naszej gospodarki, jak i bezpieczeństwa narodowego. Oba te obszary są i mi, i nam niezwykle bliskie, ale też każdy z nich jest filarem naszego państwa, o czym powinniśmy pamiętać. Bez wątpienia formacje takie jak obrona terytorialna czy aktywna rezerwa są niezwykle istotnym elementem polskiego systemu obrony narodowej. Nowoczesna armia to armia stale podnosząca swoje kwalifikacje, zarówno potencjalną, jak i praktyczną zdolność bojową, to armia oparta na nowoczesnych technologiach, ale przede wszystkim na dobrze wyszkolonych operatorach, żołnierzach, którzy stale podnoszą swoje kwalifikacje i są w stałej gotowości do obrony naszego kraju. Sytuacja w Europie, szczególnie w kontekście wojny w Ukrainie, stawia Polskę w trudnej i niebezpiecznej pozycji. Konflikt zbrojny, który trwa od 2014 r., a w szczególności jego eskalacja od 2022 r., wpłynęły na stabilność całego regionu. Polska jako sąsiad Ukrainy odczuwa bezpośrednie skutki tego kryzysu zarówno w sferze bezpieczeństwa, jak i gospodarki. Obawy o dalszą agresję ze strony Federacji Rosyjskiej stają się codziennością, co zmusza nas do wzmacniania własnych zdolności obronnych i rozbudowy sojuszy międzynarodowych. Kolejnym z czynników napędzających ten kierunek rozwoju powinien być kryzys migracyjny oraz wojna hybrydowa prowadzona z wykorzystaniem uchodźców. W obliczu współczesnych wyzwań, jakie stoją przed naszym krajem, zarówno na polu bezpieczeństwa, jak i w sferze gospodarczej, musimy podejmować decyzje, które będą służyć przyszłości naszej ojczyzny. Przedsiębiorcy, którzy decydują się na zatrudnianie żołnierzy, nie tylko wzmacniają naszą armię, ale również przyczyniają się do rozwoju lokalnych rynków pracy. Wprowadzenie tej ustawy to krok w stronę stworzenia korzystnych warunków dla firm, które dostrzegają wartość w kompetencjach i doświadczeniu, jakie posiadają żołnierze. To właśnie oni dzięki szkoleniom wojskowym nabywają umiejętności przywódczych, zdolności do pracy pod presją oraz umiejętności szybkiego rozwiązywania problemów. Te cechy są niezwykle cenne w każdym przedsiębiorstwie. Nasze wsparcie dla takich inicjatyw nie kończy się na słowach. Chcemy, aby dzięki preferencyjnym regulacjom, ulgom podatkowym oraz innym formom wsparcia przedsiębiorcy mogli łatwiej zatrudniać żołnierzy, a tym samym integrować ich z cywilnym rynkiem pracy. Taka współpraca przyniesie korzyści nie tylko pracodawcom, ale również całemu społeczeństwu, które będzie mogło korzystać z doświadczenia i umiejętności, jakie ci ludzie wnoszą do naszej gospodarki. Warto również podkreślić, że zatrudniając żołnierzy, przedsiębiorcy stają się częścią systemu wsparcia obronnego kraju. W trudnych czasach możemy polegać na ludziach, którzy są gotowi stanąć w pierwszej linii obrony, jednocześnie działając w naszych lokalnych społecznościach. Razem możemy stworzyć silną Polskę, w której współpraca między sektorem prywatnym a obronnością stanie się fundamentem w naszym regionie. W szczególności chciałbym podziękować wszystkim przedsiębiorcom, którzy zatrudniają ok. 15–16 tys. żołnierzy WOT i Aktywnej Rezerwy, zdając sobie sprawę, że ci żołnierze w każdej chwili mogą być potrzebni w innym miejscu. Ta sytuacja jest chociażby teraz, gdy oni są oddelegowani z zakładów pracy do akcji ratunkowych. I to oni rzeczywiście, mając tę świadomość, przyjmują tych żołnierzy, wiedząc, że rzeczywiście mogą w każdej chwili opuścić miejsce pracy. Tak że szczególne podziękowania dla rządu za tę dobrą ustawę, ale również dla przedsiębiorców, którzy wspierają w tym systemie Wojska Obrony Terytorialnej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Niezawodny pan poseł Tadeusz Tomaszewski z klubu Lewica.</utt>
    </speech>
    <speech speaker="Poseł Tadeusz Tomaszewski">
      <utt t="norm">Pani Marszałek! Wysoki Sejmie! Szanowny Panie Premierze! Chciałbym w imieniu klubu parlamentarnego Lewicy na samym początku wyrazić poparcie dla tego rządowego projektu ustawy. Nasza konstytucja z 2 kwietnia 1997 r. mówi w art. 1, że Rzeczpospolita Polska jest dobrem wspólnym wszystkich obywateli, a art. 82 mówi, że obowiązkiem obywatela polskiego jest obrona ojczyzny. W tym obszarze jest każda i każdy z nas, ale też każdy i każda z nas, kto zgodnie z prawem prowadzi swoją działalność gospodarczą. Dotychczasowe rozwiązania prawne dotyczące żołnierzy Wojsk Obrony Terytorialnej i Rezerwy Aktywnej, jeśli chodzi o ich relacje z przedsiębiorcami, nakładały na przedsiębiorców tylko i wyłącznie obowiązki: po pierwsze, obowiązek związany ze zwalnianiem i udzielaniem urlopu, po drugie, obowiązek co prawda tylko biurokratyczny, bo to była refundacja tej odprawy. A dzisiejsze rozwiązania rzeczywiście w sposób partnerski traktują przedsiębiorcę jako tego, który uczestniczy w stwarzaniu warunków dotyczących obronności naszego państwa. Po pierwsze, ulga podatkowa zarówno dla osób prawnych, jak i osób fizycznych prowadzących działalność gospodarczą, z preferencją, o której mówił pan premier, dla mikroprzedsiębiorców. Istotne i ważne jest to, że te okresy służby w OT i Aktywnej Rezerwie, dotychczasowe, sprzed wejścia w życie ustawy, będą zaliczane do tego czasu, za który nalicza się właśnie te zwolnienia podatkowe. Tak że nie startujemy od momentu, kiedy ustawa wejdzie w życie, tylko ta historia będzie zaliczana od momentu rzeczywistych faktów, które miały miejsce. Po drugie, jeśli chodzi o kwestię zamówień publicznych – tutaj pan premier powołał się na swoje doświadczenia dotyczące stosowania klauzul społecznych. Tak, rzeczywiście te klauzule społeczne dotyczyły przedsiębiorczości społecznej, dotyczyły całego ruchu spółdzielni socjalnych. Można powiedzieć, że one szerzej to dostrzegają, bo mówi się o osobach, które są zagrożone wykluczeniem społecznym. Wtedy przedsiębiorstwa korzystają z możliwości stosowania klauzul społecznych. Ale muszę się z panem premierem podzielić jedną rzeczą. Kiedy zrobiłem, skierowałem interpelację do wszystkich ministrów jeszcze w poprzedniej kadencji na temat stosowania przez nich – chodzi nie tylko o ostatni rząd, ale też o jeszcze wcześniejsze – klauzul społecznych, to za wielu chętnych nie było do stosowania przepisów tejże ustawy. To istotne rozwiązanie zwłaszcza wtedy, kiedy mówimy, że minister obrony narodowej wyda zarządzenie i podległe jemu jednostki będą też preferować fakt zatrudniania żołnierzy Obrony Terytorialnej i Aktywnej Rezerwy w ofercie jakościowej: nie mniej niż 10%. Trzecia kwestia, która tutaj jest poruszana, dotyczy wysokości tej odprawy. Teraz ma być to świadczenie początkowe, połowa średniego wynagrodzenia z poprzedniego roku. Jest mowa w materiałach, że w tej chwili byłoby to 3,5 tys. zł. To jest rozwiązanie bardzo istotne, różni się od dotychczasowego. Po pierwsze, tę odprawę dotychczasową dostawali tylko ci, którzy byli zatrudnieni na etacie. A teraz to świadczenie początkowe będą mogli dostać również ci, którzy u pracodawcy są zatrudnieni np. na umowę-zlecenie, czyli poszerza się krąg podmiotów czy form zatrudnienia, w wyniku czego można otrzymać to świadczenie początkowe. Pan premier wspominał jeszcze</utt>
      <utt t="reaction">Dzwonek</utt>
      <utt t="norm">o jednej sprawie. Chciałem panu premierowi zadedykować… Powiedział pan, że podobnie jak strażacy ochotnicy, 245 tys. osób, strażaków ochotników posiada uprawnienia do udziału w akcjach ratowniczych. Od wielu lat w tej Izbie próbujemy też znaleźć rozwiązanie dotyczące preferencji dla pracodawców zatrudniających strażaków ochotników, którzy biorą udział w akcjach ratowniczych. To jest oczywiście też pewne utrudnienie w stabilizacji i funkcjonowaniu tych przedsiębiorców. Nie znaleźliśmy jeszcze takiego rozwiązania. Myślę, że pan wytyczył dobrą drogę, abyśmy mogli poszukiwać w tym obszarze również podobnego rozwiązania. Klub Lewicy będzie głosował za przyjęciem tej ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Witolda Tumanowicza, Konfederacja. 18. posiedzenie Sejmu w dniu 26 września 2024 r. Projekt ustawy o zmianie niektórych ustaw w celu wsparcia przedsiębiorców zatrudniających żołnierzy Obrony Terytorialnej lub żołnierzy Aktywnej Rezerwy</utt>
    </speech>
    <speech speaker="Poseł Marcin Porzucek">
      <utt t="norm">Pani Marszałek! Wysoka Izbo! Potrzeba było wielu lat i takiej smutnej historii jak powódź, by przedstawiciele wszystkich klubów potwierdzili, że decyzja pana marszałka, pana ministra Macierewicza, była słuszna, jeżeli chodzi o powołanie Wojsk Obrony Terytorialnej.</utt>
      <utt t="reaction">Oklaski</utt>
      <utt t="norm">W kolejnych latach jego następca, pan minister Błaszczak, dążył do tego, aby zwiększać liczbę polskich żołnierzy. Jest jednak jedna rzecz, na którą zwrócili mi uwagę także żołnierze WOT-u z mojego terenu, z terenu Wielkopolski. Dlaczego oni nie byli zagospodarowani, jeśli chodzi o południowo-zachodnią Polskę, kilkadziesiąt godzin przed planowaną powodzią? Wszyscy o tym przecież wiedzieli. Oni dostali sygnał znacznie później. Panie Premierze! Mam wielką nadzieję, że ta ustawa, która zmierza w bardzo dobrym kierunku, doda także odwagi, aby w przyszłości, jeżeli takie historie, takie tragedie, takie klęski żywiołowe będą nas spotykać, miał pan odwagę wcześniej korzystać żołnierzy Wojsk Obrony Terytorialnej. Być może nawet, jeżeli będzie to zbyt mocne</utt>
      <utt t="reaction">Dzwonek</utt>
      <utt t="norm">, a oni nie będą wykorzystani w 100%, ale niech się pan nie boi ich wykorzystywać. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! Na samym początku oczywiście chciałem złożyć ogromne podziękowania dla całej formacji żołnierzy i każdego z osobna, bo byli obecni w chwili próby przy powodzi. Ich obecność naprawdę podnosiła morale. Realnie pomagali powodzianom. Taka formacja jest oczywiście potrzebna, chociaż powinna być bardziej liczna. Wielki szacunek dla tych ochotników, którzy do WOT wstępują, bo to porządni ludzie o patriotycznym nastawieniu. Ja z tej mównicy niejednokrotnie krytykowałem działania PiS-u, ale za powołanie tejże formacji – naprawdę ogromny szacunek, ponieważ, jak widać, ona się sprawdza.</utt>
      <utt t="reaction">Oklaski</utt>
      <utt t="norm">Ta ustawa, to dobry kierunek. To jest wyjście naprzeciw, by to otoczenie prawne funkcjonowania WOT-u było poprawiane. To kierunek słuszny i godny poparcia. Natomiast chciałem zwrócić uwagę na to, że tutaj zostały pominięte jednoosobowe działalności gospodarcze. Przecież często osoby, które są samozatrudnione, są przedsiębiorcami, są także żołnierzami WOT-u. Dlatego też należałoby się zastanowić nad rozszerzeniem tychże ulg. Natomiast w ogóle to nie wszystko, bo WOT potrzebuje po prostu dobrego wyposażenia. Trzeba pomyśleć również o wyposażeniu inżynieryjnym, bo zdarzało się, że ci żołnierze szli z gołymi rękami lub miotłami do zadań nieadekwatnie trudniejszych, wymagających ciężkiego sprzętu. WOT to nie jest Państwowa Straż Pożarna, ale skoro są zawsze blisko i zawsze gotowi do tego, aby pomagać, szczególnie przy okazji klęsk żywiołowych, to trzeba zainwestować w dobry sprzęt. Kwestia tejże powodzi to też jest czas na to, aby przeanalizować czas mobilizacji i dotarcia do jednostki, a później dotarcia jednostki w rejon działań. Chodzi po prostu o to, aby z tych realnych działań wyciągnąć wnioski. My jako Konfederacja deklarujemy dalszą pracę nad tym projektem. Jeszcze raz: wielki szacunek dla żołnierzy WOT.</utt>
      <utt t="reaction">Oklaski</utt>
      <utt t="interrupt" by="Głos z sali">A dla premiera?</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Do zadania pytań zapisało się 28 parlamentarzystów. Wyznaczam czas na 1 minutę. Zaraz zamknę listę, więc jeśli ktoś z państwa chce się dopisać, to jest właśnie ten czas. Zapraszam pierwszego posła do zabrania głosu pana posła Marcina Porzucka, Prawo i Sprawiedliwość.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Mariusza Krystiana, Prawo i Sprawiedliwość.</utt>
    </speech>
    <speech speaker="Poseł Mariusz Krystian">
      <utt t="norm">Pani Marszałek! Wysoka Izbo! Panie Premierze! Bardzo serdecznie dziękuję. Tak naprawdę chciałem powiedzieć, że jestem zadowolony, że zmieniliście swoje podejście do Wojsk Obrony Terytorialnej, bo przecież nazywaliście je wojskami Macierewicza, a utworzone przez rząd pani premier Beaty Szydło, przez pana ministra Antoniego Macierewicza – obśmiewaliście. Również pana podejście w tej sprawie było, najdelikatniej mówiąc, letnie. Ale ten projekt ustawy i te działania pokazują, że zmieniliście podejście, i bardzo dobrze. Natomiast mam nadzieję, że ta ustawa to jest początek pewnego procesu zmian również w waszej świadomości. Chodzi o to, że dla bezpieczeństwa Polski nie tylko w stanie zagrożenia klęską żywiołową, ale przede wszystkim w stanie zagrożenia bezpieczeństwa militarnego państwa polskiego, Wojska Obrony Terytorialnej to podstawa. To podstawa tego, żeby się skutecznie obronić, jak również żeby prowadzić działania zaczepne. Życzę panu tego, żeby tej determinacji</utt>
      <utt t="reaction">Dzwonek</utt>
      <utt t="norm">, jeśli chodzi o rozwój Wojsk Obrony Terytorialnej, panu tym razem nie zabrakło. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Witolda Tumanowicza, Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! W ramach pytania powiem coś, co już poruszyłem w stanowisku klubu. Chciałem właśnie zapytać wnioskodawców, czy nie planują rozszerzenia tej ustawy, jeśli chodzi o jednoosobowe działalności gospodarcze, o przedsiębiorców, oraz czy nie warto wprowadzić zapisów dotyczących waloryzacji w związku z inflacją. Dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Jarosława Krajewskiego, Prawo i Sprawiedliwość.</utt>
    </speech>
    <speech speaker="Poseł Jarosław Krajewski">
      <utt t="norm">Szanowna Pani Marszałek! Panie Premierze! Wysoka Izbo! Zawsze gotowi, zawsze blisko. To motto terytorialsów, osób, które od samego początku złożenia swojej przysięgi są wierne tym zasadom. Powinniśmy przede wszystkim podziękować wszystkim żołnierzom Wojsk Obrony Terytorialnej, którzy służą na co dzień, tym, którzy świetnie pomagali na terenach powodziowych, ale również wcześniej, broniąc skutecznie naszej wschodniej granicy przed działaniami hybrydowymi ze strony Federacji Rosyjskiej i Białorusi. Ale pamiętajmy o tym, że gdyby nie środowisko Prawa i Sprawiedliwości, gdyby nie ówczesny minister obrony narodowej Antoni Macierewicz, Wojsk Obrony Terytorialnej by nie było. Mam ten zaszczyt, mogę to powiedzieć, że jestem dumny, że głosowałem za powołaniem Wojsk Obrony Terytorialnej i chciałbym poprosić pana premiera o odpowiedź na pytanie odnośnie do przyszłości.</utt>
      <utt t="reaction">Dzwonek</utt>
      <utt t="norm">Ile środków w 2025 r. zostanie przeznaczonych w budżecie państwa na Wojska Obrony Terytorialnej? Chciałbym uzyskać konkretną odpowiedź. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Żanetę Cwalinę-Śliwowską, Polska 2050 – Trzecia Droga.</utt>
    </speech>
    <speech speaker="Poseł Żaneta Cwalina-Śliwowska">
      <utt t="norm">Pani Marszałkini! Wysoka Izbo! Celem projektu jest zachęcenie pracodawców do zatrudnienia żołnierzy Wojsk Obrony Terytorialnej i aktywnych rezerwistów, co ma zachęcać również pracowników do oddawania się tej działalności już po spełnieniu swojego obowiązku pracy. To jest bardzo ważne właśnie teraz, kiedy mamy sytuację realnego zagrożenia za naszą wschodnią granicą. Będzie to też wspaniały sposób docenienia tych osób, które po pracy zawodowej czują jeszcze chęć oddania swojego czasu, swojego zasobu drugiemu człowiekowi, które chcą stawać w obronie naszej ojczyzny, które chcą dla niej pracować. Moją konkluzją na ten temat jest taka rzecz, że w przyszłości bardzo chciałabym, aby w ten sposób zostali docenieni ludzie, którzy działają na rzecz drugiego człowieka. Mam na myśli tych, którzy działają w przedsiębiorstwach i w organizacjach</utt>
      <utt t="reaction">Dzwonek</utt>
      <utt t="norm">ekonomii społecznej, organizacjach pozarządowych, ochotniczych strażach pożarnych. Myślę, że można by było pomyśleć o jakimś sposobie doceniania ludzi, którzy po zakończeniu swojej pracy zawodowej na etacie idą i pracują dla innego człowieka zupełnie bezinteresownie. Dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Pawła Szrota, Prawo i Sprawiedliwość.</utt>
    </speech>
    <speech speaker="Poseł Paweł Szrot">
      <utt t="norm">Pani Marszałek! Wysoka Izbo! Nie chcę dyskutować na temat tego projektu ustawy. Ten projekt trzeba lekko poprawić i jak najszybciej uchwalić, to jest oczywiste. W ogóle dobrze, że państwo ze strony koalicji rządowej dostrzegliście rzeczy oczywiste, jak dobrze Wojska Obrony Terytorialnej służą Polsce i Polakom. Doceniam to, że pan premier przyznał się do błędu w ocenie tego rodzaju Sił Zbrojnych. Inni powinni na klęczkach przepraszać za to, co mówili o dzielnych WOT-owcach. Jeśli mówimy o potencjalnych błędach, to chciałem spytać pana premiera Kosiniaka-Kamysza, czy w związku z doświadczeniami tej katastrofalnej powodzi, wobec ogromu i specyfiki zadań, które stoją przed WOT-em i z których żołnierze WOT świetnie się wywiązują, nie wymagałaby rewizji decyzja o zmianie podległości tego rodzaju Sił Zbrojnych</utt>
      <utt t="reaction">Dzwonek</utt>
      <utt t="norm">z niezależnego rodzaju Sił Zbrojnych pod Sztab Generalny?</utt>
      <utt t="reaction">Oklaski</utt>
      <utt t="interrupt" by="Głos z sali">Tak jak miało być.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Tadeusza Tomaszewskiego, klub Lewica.</utt>
    </speech>
    <speech speaker="Poseł Tadeusz Tomaszewski">
      <utt t="norm">Pani Marszałek! Wysoki Sejmie! Rozwiązanie, które stwarza preferencje podatkowe dla osób prawnych i osób fizycznych, daje też czy jest podstawą do tego, aby relacje między żołnierzem OT i AR, między pracownikiem a pracodawcą były właściwe, czyli żeby byli zatrudnieni na etat. Bo jest mowa o tym w ten sposób, że jeśli chce skorzystać z tego uprawnienia, ulgi, to musi zatrudniać na etat i przynajmniej na minimalne wynagrodzenie i płacić składkę ZUS. To też jest bardzo istotne. Chciałem zapytać: Czy państwo rozważali możliwość funkcjonowania tego rozwiązania odnośnie do podmiotów, które nie są przedsiębiorcami, a są np. organizacjami pozarządowymi nieprowadzącymi działalności gospodarczej? Tych organizacji</utt>
      <utt t="reaction">Dzwonek</utt>
      <utt t="norm">, począwszy od związku sportowego, klubu, innych organizacji, jest dużo i tam zapewne też są takie osoby, które są żołnierzami Wojsk Obrony Terytorialnej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Grzegorza Woźniaka, Prawo i Sprawiedliwość.</utt>
    </speech>
    <speech speaker="Poseł Grzegorz Woźniak">
      <utt t="norm">Pani Marszałek! Wysoka Izbo! Nowelizujemy ustawę o Wojskach Obrony Terytorialnej, które powołaliśmy kilka lat temu. Tam są ludzie, którzy w piątek wracają szybko z pracy, rzucają wszystko, pracują w różnych zawodach, jadą na rotację, ćwiczą. To nie są żołnierze zawodowi, szanowni państwo, to są żołnierze Wojsk Obrony Terytorialnej, którzy mieli przyjść z pomocą w chwili potrzeby. Ta chwila teraz się zdarzyła. Naśmiewanie się z nich przez tyle miesięcy i lat było niesłuszne. Dziękuję im bardzo za to. Mam wielu kolegów wśród tych osób, które gdy się dzwoni i pyta, gdzie są w piątek, to odpowiadają: wracam szybko do domu, bo za chwilę muszę jechać, spakowany plecak. Pytanie do pana ministra, bo często ci ludzie zwracają uwagę, że ich koledzy, koleżanki mają w ostatnim czasie problem po pierwszych poligonach z wypłatą ekwiwalentów, że pracodawcy mają problem i nie wiedzą, jak to zrobić, żeby tę sprawę sprawdzić. A żołnierzom dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Marcina Grabowskiego, Prawo i Sprawiedliwość.</utt>
    </speech>
    <speech speaker="Poseł Marcin Grabowski">
      <utt t="norm">Pani Marszałek! Panie Premierze! Wysoka Izbo! Szanowni Państwo! Warto przypominać, że w 2017 r. rząd Zjednoczonej Prawicy, Prawa i Sprawiedliwości powołał żołnierzy Wojsk Obrony Terytorialnej. Szacun, panie ministrze Antoni Macierewiczu.</utt>
      <utt t="reaction">Oklaski</utt>
      <utt t="norm">Wojsk, które niejednokrotnie potwierdziły w ostatnich latach, już 7 latach, że są potrzebne. Tylko przypomnę: pandemia, wojna za wschodnią granicą, gdzie trzeba tę granicę dzielnie monitorować, służyć naszej ukochanej ojczyźnie. To dzisiaj powódź, którą mamy na południu Polski. Panie Premierze! Ja z takim pytaniem, bo tych</utt>
      <utt t="reaction">Dzwonek</utt>
      <utt t="norm">zachęt, jak pan sam to określił, dla mnie osobiście jest za mało: Czy pracujecie nad kolejnymi zachętami, żeby wesprzeć przedsiębiorców, którzy zatrudniają tych naszych bohaterów? Na koniec, tak jak zresztą każdy z tym podziękowaniem, bo wam się należy, bo jesteście wielcy, żołnierze Wojsk Obrony Terytorialnej, żołnierze Wojska Polskiego. Za to, co robicie, za waszą służbę dziękujemy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam panią posłankę Karolinę Pawliczak, Koalicja Obywatelska.</utt>
    </speech>
    <speech speaker="Poseł Karolina Pawliczak">
      <utt t="norm">Pani Marszałek! Wysoka Izbo! To bardzo dobry projekt i dziękuję ministerstwu, że się pojawił, bo rozwój niezawodowych form służby wojskowej istotnie wpływa na realizację zadań przez Siły Zbrojne Rzeczypospolitej. Szczególnie w tym bardzo trudnym i niebezpiecznym dla naszego kraju czasie potrzebne jest wprowadzenie rozwiązań prawnych skutkujących przychylnością pracodawców, którzy ich zatrudniają. Na razie mają tylko obowiązki, np. udzielenie bezpłatnego urlopu na czas służby. Służyć ma temu m.in. również ulga podatkowa, a oprócz niej w nowelizacji przewidziano preferencje dla ubiegających się o zamówienia publiczne przedsiębiorców, którzy przy ich wykonywaniu będą zatrudniać żołnierzy WOT i aktywnej rezerwy. Z ulgi skorzystają zarówno przedsiębiorcy płacący PIT, jak i podatnicy CIT. Mam pytanie, panie ministrze: Czy w przyszłości zakłada się również takie ulgi dla przedsiębiorców na tzw. ryczałcie? Dziękuję bardzo.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Andrzeja Śliwkę, Prawo i Sprawiedliwość.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję. Pani Marszałek! Wysoka Izbo! W Wojskach Obrony Terytorialnej służy obecnie ponad 40 tys. żołnierzy. Każda zmiana legislacyjna, każda propozycja, która sprawi, że będzie jeszcze więcej polskich żołnierzy, że przedsiębiorcy, którzy zatrudniają polskich żołnierzy, będą bardziej zachęceni do tego, żeby przekonywać swoich pracowników czy też umożliwiać im służbę na rzecz ojczyzny, jest dobrą zmianą. Każdą taką zmianę będziemy popierali. Zresztą klub Prawo i Sprawiedliwość już powiedział, że poprze to, traktując tę ustawę jako własną ustawę. Panie Premierze! Ja bardzo się cieszę, że to pan premier dzisiaj do nas przyszedł i przedstawia ten projekt, bo rzeczywiście w Ministerstwie Obrony Narodowej jest troszeczkę zaburzona hierarchia. Bardzo się cieszę, panie ministrze, że wspomniał pan o sytuacji, która miała miejsce na granicy, ponieważ powiedział pan, że nie jest zagrożona akcja „Bezpieczne Podlasie”, nie jest zagrożona</utt>
      <utt t="reaction">Dzwonek</utt>
      <utt t="norm">pomimo tego, że liczne Wojska Obrony Terytorialnej pomagały również w województwie dolnośląskim i na Opolszczyźnie. Warto to powiedzieć i mam nadzieję, że pan minister wejdzie na mównicę i tak jak przyznał się do tego, że błądził i nie miał racji, jeżeli chodzi o Wojska Obrony Terytorialnej, tak samo przyzna, że nie mieliście racji, jak krytykowaliście powstanie 18. Dywizji Zmechanizowanej…</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie pośle, dziękuję.</utt>
    </speech>
    <speech speaker="Poseł Andrzej Śliwka">
      <utt t="norm">…tak samo przyzna pan, panie premierze, że propozycja powstania 300-tysięcznej armii była dobrą propozycją. Dążcie do tego, a nie zachowujcie się niekonstruktywnie.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Od rządzących oczekujemy działania na rzecz bezpieczeństwa i wszystkie działania, które będą dobre, będziemy popierali. Nie będziemy się zachowywali jak totalna opozycja, tylko jak konstruktywna opozycja, którą jesteśmy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Zbigniewa Boguckiego z Prawa i Sprawiedliwości, przypominając, że ma pan minutę.</utt>
    </speech>
    <speech speaker="Poseł Zbigniew Bogucki">
      <utt t="norm">Pani Marszałek! Wysoki Sejmie! Panie Premierze! Errare humanum est, błądzić jest rzeczą ludzką. Pan miał odwagę cywilną, powiedziałbym więcej: pewną odwagę i postawę państwową, żeby przyznać się do tego fatalnego błędu, kiedy pana ugrupowanie głosowało przeciwko Wojskom Obrony Terytorialnej. Siedzi tutaj pan minister Antoni Macierewicz, który jest jednym z głównych konstruktorów WOT-u. Panie ministrze, bardzo za to dziękujemy. Panie Premierze! Ta ustawa jest dobrą ustawą. Dziękujemy za tę ustawę. Tę ustawę, tak jak już tu była mowa, traktujemy również jako naszą ustawę, bo to jest pewna kontynuacja budowy Sił Zbrojnych, budowy terytorialsów, budowy armii, która jest zespolona ze społeczeństwem i z narodem, także z przedsiębiorcami, co jest niezwykle ważne, więc te rozwiązania dotyczące kwestii podatkowej, możliwości łatwiejszego przystępowania i pierwszeństwa w przetargach publicznych to bardzo dobry sygnał dla – podkreślam – polskich przedsiębiorców, dla polskiej armii</utt>
      <utt t="reaction">Dzwonek</utt>
      <utt t="norm">, dla polskich obywateli. A to, że dzisiaj, o czym powiedział także poseł Andrzej Śliwka, można prowadzić jednocześnie operację „Bezpieczne Podlasie” i pomagać na Dolnym Śląsku czy na Opolszczyźnie przy pomocy tych sił i środków, które zapewnia Wojsko Polskie, zapewniają także terytorialsi, to jest zasługa rządów Prawa i Sprawiedliwości. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Grzegorza Lorka, Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Pani Marszałek! Panie Premierze! Wysoka Izbo! Zacznę od pytania: Panie premierze, czy prawdą jest, że wojewodowie, że przede wszystkim wojewoda dolnośląski odmówił wykorzystania WOT-u przed powodzią, kiedy zgłosił się do niego dowództwa WOT-u na Dolnym Śląsku i zaoferował pomoc? Odpowiedział, że nie, dziękuję. Dopiero klęska powodzi spowodowała, że poproszono WOT o pomoc. Mam nadzieję, że nie jest to prawdą, ale chciałbym poprosić o odpowiedź na piśmie, bo jeżeli to jest prawdą, to jest to skandal i trzeba wyraźnie powiedzieć, że taki wojewoda powinien być odwołany, bo nie umie korzystać z rezerw państwa polskiego, w tym Wojsk Obrony Terytorialnej. Wracając do ustawy, mam kolejne pytanie. Tu już proszę odpowiedzieć w trakcie posiedzenia. Czy były konsultacje ze związkiem pracodawców polskich? Bo skądinąd, jak tu wszyscy jesteśmy, jesteśmy za tą ustawą</utt>
      <utt t="reaction">Dzwonek</utt>
      <utt t="norm">i bardzo dobrze, że ona jest, ale żeby nie było tak, że pracodawcy mają inne zdanie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam posła Jerzego Meysztowicza, Koalicja Obywatelska.</utt>
    </speech>
    <speech speaker="Poseł Jerzy Meysztowicz">
      <utt t="norm">Pani Marszałek! Panie Premierze! Wysoka Izbo! W 2022 r. została zlikwidowana obrona cywilna i rzeczywiście WOT przejął zadania, które przedtem były wykonywane przez obronę cywilną. Trzeba przyznać, że w przypadku powodzi na Dolnym Śląsku wykonał to zadanie i skutecznie przejął te obowiązki. W tej chwili jest przygotowywana ustawa o powołaniu korpusu obrony cywilnej w Polsce. I pytanie: Czy są prowadzone prace i założenia dotyczące koordynacji działań, jeżeli powstanie korpus obrony cywilnej, tego korpusu z Wojskiem Obrony Terytorialne, tak aby te służby współpracowały i skoordynowały swoje działania na wypadek takich sytuacji jak powódź czy inne zdarzenie? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią posłankę Krystynę Skowrońską, Koalicja Obywatelska.</utt>
    </speech>
    <speech speaker="Poseł Krystyna Skowrońska">
      <utt t="norm">Szanowna Pani Marszałek! Panie i Panowie Posłowie! Panie Premierze! Wszyscy na tej sali mówią, że jest to dobre rozwiązanie, jutro będziemy procedowali w komisji finansów m.in. nad tym rozwiązaniem. Moje pytania są następujące. Docelowo zgłoszono, że armia polska będzie liczyła 300 tys. żołnierzy. Na jakim etapie to jest i jak będzie wyglądała sprawa dotycząca realizowania takiego założenia? Czy państwo to założenie podtrzymujecie? Wojska Obrony Terytorialnej, możliwość wspierania ich przez przedsiębiorców i ulgi dla przedsiębiorców. Moje pytanie dotyczy strażaków z OSP, Krajowego Systemu Ratowniczo-Gaśniczego, bo to pokazało, że w niektórych sytuacjach również strażacy ochotnicy</utt>
      <utt t="reaction">Dzwonek</utt>
      <utt t="norm">są potrzebni i oni wyjeżdżają na takie akcje, jak w sytuacji powodzi. Czy możecie państwo podobne rozwiązanie zaproponować albo przymierzyć się do takiego rozwiązania, co ma zrobić pracodawca, w którego firmie trzech pracowników należy do WOT-u, a dwóch do OSP? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Dariusza Mateckiego, Prawo i Sprawiedliwość.</utt>
    </speech>
    <speech speaker="Poseł Dariusz Matecki">
      <utt t="norm">Pani Marszałek! To jest czas, żeby cały wasz obóz, obóz Donalda Tuska, przeprosił pana ministra Macierewicza i podziękował panu ministrowi Macierewiczowi za to, że te Wojska Obrony Terytorialnej powstały. I jednocześnie czas przeprosić polskich żołnierzy, którzy byli w sposób obrzydliwy atakowani z tej sejmowej mównicy.</utt>
      <utt t="interrupt" by="Poseł Radosław Lubczyk">Przeproś.</utt>
      <utt t="norm">Pytania. Kwestia dostarczania informacji do pracodawcy. Dzisiaj jest to m.in. za pośrednictwem poczty. Czy planowane są zmiany w tym zakresie, np. informatyzacja wzorem zwolnień lekarskich? Bardzo by to ułatwiło funkcjonowanie. Czy planowany jest szerszy program wspólnych szkoleń Wojsk Obrony Terytorialnej i OSP? Dzisiaj w tej kryzysowej sytuacji, sytuacji powodzi, widzimy, jak jest to ważne. Kolejne pytanie: Czy planowanych jest więcej działań wspólnych WOT-u z formacjami specjalnymi? I teraz następne pytanie. Zacytuję żołnierza WOT-u: Jak nie ma pomysłu na rotację albo nie ma instruktorów do prowadzenia, to zamiast tuptania na placu można by się dowiedzieć, czego potrzebuje społeczność lokalna</utt>
      <utt t="reaction">Dzwonek</utt>
      <utt t="norm">i tym się zająć, np. jakąś inicjatywą dla domów dziecka, dowiedzieć się, komu można pomóc w mieście w weekend.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Dariusz Matecki">
      <utt t="norm">Tutaj ważna jest komunikacja: jednostka wojskowa – urząd – instytucje. Czy rozbudowa takiej komunikacji jest planowana przez ministerstwo?</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Bartosza Kownackiego, Prawo i Sprawiedliwość. Jest pan poseł? Jest.</utt>
    </speech>
    <speech speaker="Poseł Bartosz Józef Kownacki">
      <utt t="norm">Dziękuję. Pani Marszałek! Wysoka Izbo! Panie Premierze! Panie Ministrze! Wojska Obrony Terytorialnej dobrze służą Polsce, ale równocześnie w tych wojskach, warto, żeby pan to słyszał i wiedział, dochodzi do czystek politycznych. Otóż żołnierze Wojsk Obrony Terytorialnej zwalniani są z instytucji państwowych i samorządowych. Ponieważ nie mogą być zwalniani za wypowiedzeniem, szuka się pretekstów zwolnień dyscyplinarnych. Kiedy zapytałem w interpelacji pana ministra o to, jaka jest skala tych zwolnień, odpowiedzieliście, że nie wiecie. Otóż obowiązkiem pana ministra jest wiedzieć wszystko o swoich żołnierzach. I proszę pana, ażeby pan zbadał, czy rzeczywiście do tego dochodzi i w jakiej skali, bo to jest pana obowiązkiem, żeby morale żołnierzy Wojsk Obrony Terytorialnej było jak najwyższe, żeby skuteczność Wojsk Obrony Terytorialnej była jak najwyższa. Korzystając z okazji, chciałbym podziękować, po pierwsze, wszystkim żołnierzom Wojsk Obrony Terytorialnej i panu ministrowi Antoniemu Macierewiczowi, bez niego tych wojsk by nie było. Panie ministrze, dobrze</utt>
      <utt t="reaction">Dzwonek</utt>
      <utt t="norm">przysłużył się pan Polsce.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Kacpra Płażyńskiego, Prawo i Sprawiedliwość.</utt>
    </speech>
    <speech speaker="Poseł Kacper Płażyński">
      <utt t="norm">Pani Marszałek! Wysoka Izbo! Nie ukrywam, że mam do tego projektu dość osobisty stosunek z uwagi na to, że rzeczywiście jego inicjatorem była Fundacja Łączy nas Polska na czele z panią Natalią Nitek-Płażyńską, moją żoną. Natomiast to, co nie wybrzmiało tutaj do tej pory to rzeczywiście waga wbrew pozorom tego projektu. To nie są zwykłe, małe rzeczy. Małe może są w kontekście całego budżetu. Poniekąd wspomniał o tym z trochę innego wymiaru pan poseł Kownacki. Ale WOT-owcy z pewnych względów, obciążeń finansowych dla pracodawców, są dyskryminowani również u pracodawców prywatnych. Często utrudnia im się zatrudnienie, a kiedy pracodawca dowiaduje się, że ktoś służy w WOT, to szuka pretekstu, żeby się go pozbyć. Tak rzeczywiście nie może być. Natomiast bardzo dobrze, i bardzo się cieszę, panie premierze, że podjął pan tę rękawicę. Ten projekt rzeczywiście powstał za</utt>
      <utt t="reaction">Dzwonek</utt>
      <utt t="norm">poprzedniej kadencji, ale ta ścieżka legislacyjna nie została jeszcze wtedy rozpoczęta. Świetnie, że traktowany jest ten projekt priorytetowo, bo może to są małe kwoty, ale one dla funkcjonowania formacji i dalszego zwiększania zasobu żołnierzy, myślę, są bardzo istotne. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam posła Macieja Małeckiego, Prawo i Sprawiedliwość.</utt>
    </speech>
    <speech speaker="Poseł Maciej Małecki">
      <utt t="norm">Pani Marszałek! Wysoka Izbo! Żołnierze Wojsk Obrony Terytorialnej przywdziewają zaszczytny mundur Wojska Polskiego nie dla benefitów, nie dla zaszczytów, ale z miłości do ojczyzny. Z miłości do ojczyzny bronią naszej wschodniej granicy, z miłości do ojczyzny niosą pomoc tam, gdzie ona jest potrzebna, jak dziś, w czasie powodzi. Dobrze, że obecni politycy, obecnej koalicji rządzącej, zmienili nastawienie do Wojsk Obrony Terytorialnej i zamiast obelg, wyśmiewania jest kontynuowanie prac zapoczątkowanych za czasu rządu Prawa i Sprawiedliwości. Ale nie do wszystkich z tego obozu dotarła zmiana nastawienia wobec Wojsk Obrony Terytorialnej. Panie premierze, stawiam bardzo ważną sprawę. W połowie tego roku opinię publiczną zbulwersowała sytuacja prześladowanych i wyrzucanych dyscyplinarnie z pracy żołnierzy Wojsk Oborny Terytorialnej</utt>
      <utt t="reaction">Dzwonek</utt>
      <utt t="norm">przez prezesa wojewódzkiego funduszu ochrony środowiska w Kielcach. Pytam: Czy prawdą jest, że prezes WFOŚiGW w Kielcach wyrzucił dyscyplinarnie z pracy żołnierzy WOT-u? Czy prawdą jest, że sąd nakazał przywrócić ich do pracy? Jeśli to się potwierdzi, to rzecz oczywista, z pracy powinien wylecieć prezes WFOŚiGW w Kielcach za prześladowanie żołnierzy Wojsk Obrony Terytorialnej.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Maciej Małecki">
      <utt t="norm">A przy tej okazji jeszcze raz: wielki szacunek dla polskich terytorialsów i szacunek dla pana ministra Antoniego Macierewicza, bo bez jego determinacji ta formacja niezbędna bezpieczeństwu Polski, by nie powstała.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie pośle. Zapraszam pana posła Radosława Lubczyka, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Radosław Lubczyk">
      <utt t="norm">Pani Marszałek! Panie Premierze! Wszyscy żołnierze WOT-u przechodzą szkolenia wojskowe. Ale żołnierze WOT-u to są również specjaliści z danych dziedzin, w zależności od tego, gdzie pracują. Podzieliłem, powiedzmy, żołnierzy Wojsk Obrony Terytorialnej na pracujących w administracji, pracujących w produkcji i pracujących w infrastrukturze krytycznej. Prośba, którą przekazuję w imieniu przedsiębiorców, jest taka, żeby była współpraca między dowódcami Wojsk Obrony Terytorialnej i właśnie przedsiębiorcami. Wiemy, że to są ludzie, którzy mają ogromny potencjał, nie tylko ten wojskowy, ale również życiowy, zawodowy. Są np. żołnierze WOT-u, którzy pracują w przedsiębiorstwach infrastruktury krytycznej i którzy byli tam na miejscu jako przedstawiciele danych firm. Chodzi o to, żeby wykorzystać potencjał zawodowy tych żołnierzy, nie tylko wojskowy, żeby była współpraca między dowódcami</utt>
      <utt t="reaction">Dzwonek</utt>
      <utt t="norm">Wojsk Obrony Terytorialnej a przedsiębiorcami, u których ci żołnierze pracują.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Ireneusza Rasia, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Ireneusz Raś">
      <utt t="norm">Pani Marszałek! Panie Premierze! Wysoki Sejmie! Niejeden jest ojcem tego zwycięstwa – to wynika z tej dyskusji. Ale to jest pewna mądrość, która przyświeca nam i panu premierowi Kosiniakowi-Kamyszowi. Nieraz trzeba coś budować wspólnie i za to chcę mu serdecznie podziękować. Wszyscy zwracają uwagę tylko na ten jeden aspekt: podniesienie przez tę nowelizację rangi Wojsk Obrony Terytorialnej. To jest bardzo ważny aspekt, ale dostrzeżenie też polskiego przedsiębiorstwa w tym łańcuchu budowania systemu bezpieczeństwa narodowego jest bardzo bliskie mojemu środowisku i tej koalicji. Za to chciałbym serdecznie podziękować. Mam jedno pytanie. Wiemy, że np. przedsiębiorcy z branży transportowej mają obowiązek zgłaszać swój sprzęt będący w dyspozycji na wypadek zagrożenia militarnego.</utt>
      <utt t="reaction">Dzwonek</utt>
      <utt t="norm">Czy w ich przypadku, w jakiejś perspektywie, pan premier nie widziałby jakiegoś mechanizmu, dzięki któremu oni czuliby nasze wsparcie, czuliby, że utrzymując ten tabor, budują bezpieczeństwo narodowe Polski? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Krzysztofa Szymańskiego, Konfederacja.</utt>
    </speech>
    <speech speaker="Poseł Krzysztof Szymański">
      <utt t="norm">Pani Marszałek! Panie Premierze! Wysoki Sejmie! Obrona terytorialna, aktywna rezerwa, ale, jak myślę, szczególnie Wojska Obrony Terytorialnej wykuwały się w bólach, w płaczu i we łzach i ostatecznie, absolutnie ponad wszelką wątpliwość udowodniły swoją przydatność i zasadność. Ten projekt to jest krok w bardzo dobrą stronę, bo są tu nie tylko obowiązki, ale też zmniejszenie kosztów dla pracodawcy, wprowadzenie preferencji podatkowych, preferencji przetargowych. Wszystko super. Na pewno podniesie to atrakcyjność, na pewno zwiększy liczebność Sił Zbrojnych i na pewno zmniejszy obciążenia dla pracodawców. Same plusy. Ale mam jednak pytanie. Pojawił się nowy artykuł w ustawie, zgodnie z którym kwota odliczenia przysługuje na każdego żołnierza WOT lub AR niebędącego udziałowcem, akcjonariuszem ani wspólnikiem tego podatnika</utt>
      <utt t="reaction">Dzwonek</utt>
      <utt t="norm">oraz na rzecz którego podatnik ponosi miesięczne wydatki w wysokości co najmniej minimalnego wynagrodzenia. Moje pytanie brzmi: Jakie jest tego uzasadnienie? W pisemnym uzasadnieniu tego nie znalazłem. Dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Rafała Webera, Prawo i Sprawiedliwość.</utt>
    </speech>
    <speech speaker="Poseł Rafał Weber">
      <utt t="norm">Pani Marszałek! Wysoka Izbo! Panie Premierze! Przedstawiony projekt ustawy w dużej części powstał jeszcze za czasów rządów Prawa i Sprawiedliwości. Zostało to podkreślone przez pana premiera Kosiniaka-Kamysza. Dlatego z tych naturalnych względów będziemy te rozwiązania wspierać i liczymy również na uwzględnienie naszych poprawek, które zostały złożone już teraz, w pierwszym czytaniu. Natomiast to, że podczas tej dyskusji dużo częściej pada nazwisko ministra obrony narodowej Antoniego Macierewicza niż obecnego ministra obrony narodowej, nie dziwi, bo to pan Antoni Macierewicz, pomimo zaciekłych ataków, stworzył Wojska Obrony Terytorialnej. Wiem, co mówię, bo byłem członkiem sejmowej Komisji Obrony Narodowej wtedy, kiedy ten projekt przechodził przez Sejm. On bardzo konsekwentnie i z wielką determinacją wierzył, że Wojska Obrony Terytorialnej są potrzebne w Polsce, i bardzo szybko okazało się, że miał rację. Takie kataklizmy jak COVID-19</utt>
      <utt t="reaction">Dzwonek</utt>
      <utt t="norm">, jak akcja pomocowa skierowana do Ukraińców czy teraz akcja pomocowa skierowana do powodzian potwierdziły przydatność Wojsk Obrony Terytorialnej. Każde rozwiązanie, które będzie wspierało zatrudnienie terytorialsów, będzie przez nas akceptowane, będzie przez nas popierane. Panie i Panowie z WOT-u! Bardzo gorąco dziękuję wam za służbę. Mam nadzieję, że jeszcze więcej osób będzie zasilało szeregi Wojsk Obrony Terytorialnej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam panią poseł Urszulę Nowogórską, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Urszula Nowogórska">
      <utt t="norm">Szanowna Pani Marszałek! Panie Premierze! Panowie Oficerowie! Wysoka Izbo! To dobry projekt i dziękuję panu premierowi, że z determinacją podjął się wprowadzenia tego projektu pod obrady Sejmu. Ale mam takie pytanie. Jest wiele zachęt, które motywują przedsiębiorców do zatrudnienia żołnierzy WOT-u. A co w przypadku, kiedy to przedsiębiorca jest żołnierzem WOT-u? Może warto również pomyśleć i o nim? Proszę z tego miejsca również o jedno. Jutro rozpoczniemy debatę nad ustawą o ochronie ludności, obronie cywilnej. Dzisiaj zostały przetarte pewne ścieżki dla żołnierzy WOT-u. Może kiedyś zostaną przetarte ścieżki dla druhów ochotników, którzy również stanowią bardzo poważne ramię obrony cywilnej w naszym kraju? Trzeba o tym pomyśleć. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Janusza Kowalskiego, Prawo i Sprawiedliwość.</utt>
    </speech>
    <speech speaker="Poseł Janusz Kowalski">
      <utt t="norm">Szanowna Pani Marszałek! Szanowni Państwo! Pan minister Antoni Macierewicz, twórca koncepcji WOT-u i ojciec chrzestny realizacji tej jakże ważnej dla bezpieczeństwa Rzeczypospolitej Polskiej propozycji, rozpoczął również dialog ze środowiskiem pracodawców i przedsiębiorców. To była bardzo dobra praktyka, bo pomimo tego, że wprowadzimy ustawę, prawo, twarde prawo, potrzebne są również dobre praktyki w biznesie. Szanowny Panie Premierze! Jeżeli ta ustawa zostanie przyjęta, w co wierzę, i szybko podpisana, zachęcam do kontynuowania również tej praktyki pana ministra Antoniego Macierewicza, do spotkania się ze wszystkimi środowiskami pracodawców. Pojawiały się tutaj rzeczywiście wątpliwości co do dyskryminacji w przypadku części przedsiębiorców. Moim zdaniem są to osobne, bardzo rzadkie przypadki. Ufam w to.</utt>
      <utt t="reaction">Dzwonek</utt>
      <utt t="norm">Takie spotkania powinny być zatem fundamentem dobrej praktyki: zatrudnienie żołnierza WOT to duma dla polskiej firmy: i prywatnej, i spółki Skarbu Państwa. Dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam panią poseł Annę Kwiecień, Prawo i Sprawiedliwość.</utt>
    </speech>
    <speech speaker="Poseł Anna Kwiecień">
      <utt t="norm">Pani Marszałek! Panie Premierze! Wysoka Izbo! Z tego miejsca pragnę przede wszystkim podziękować. Za co chcę podziękować? Za odwagę. Komu? Panu Antoniemu Macierewiczowi – za to, że stworzył WOT. Panu premierowi – za to, że kontynuował coś, co my rozpoczęliśmy jeszcze w poprzedniej kadencji. Bardzo często teraz w sposób bezmyślny wyrzuca się coś, co jest dobre, co rozpoczął PiS. Ale pan ma odwagę podjąć tę rękawicę. Chciałam z tego miejsca bardzo serdecznie podziękować każdemu Polakowi, który zgłasza się do Wojsk Obrony Terytorialnej na służbę. Panie ministrze – zwracam się w tej chwili do pana ministra Macierewicza – pan miał odwagę wierzyć w młodych ludzi, w ich odwagę i w miłość do ojczyzny, w to, że będą chcieli wolny czas poświęcić na tę służbę.</utt>
      <utt t="reaction">Dzwonek</utt>
      <utt t="norm">Za to bardzo serdecznie im dziękuję. Ale chciałam zwrócić się jeszcze raz do pana premiera. Panie premierze, chodzi mi o kobiety, które służą w Wojskach Obrony Terytorialnej. To są często młode mamy posiadające dzieci. Kiedy one jadą na 2 tygodnie na służbę, żeby ratować, wspierać, zostawiają swoją rodzinę. Proszę się nad tym pochylić, zastanowić, czy w przyszłości nie warto byłoby stworzyć pewnych preferencji np. w dostępie do przedszkoli, do żłobków. Chodzi mi o takie instytucje, w których te mamy mogą spokojnie zostawić swoje dzieci, o to, żeby te mamy mogły być pewne, że dotyczą ich pewne preferencje i ułatwienia. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Rafała Kasprzyka, Polska 2050 – Trzecia Droga.</utt>
    </speech>
    <speech speaker="Poseł Rafał Kasprzyk">
      <utt t="norm">Szanowna Panie Marszałek! Panie Premierze! Wysoka Izbo! Zanim zadam pytanie, chciałem tylko odpowiedzieć panu Maciejowi Małeckiemu, który pytał o kulisy zwolnienie żołnierza WOT z wojewódzkiego funduszu ochrony środowiska w Kielcach, z których ja pochodzę. Chciałem tylko powiedzieć, że z informacji, które są dostępne, wynika, że ten pan został zwolniony dyscyplinarnie za naruszenie prawa. W tej sprawie toczy się postepowanie, które prawdopodobnie wykaże jego winę. Tak więc poczekajmy. Natomiast mam pytanie do pana premiera odnośnie do wprowadzonych przez ustawę kryteriów dotyczących zatrudniania żołnierzy. Czy wprowadzenie takiego kryterium nie zaburzy wolnej konkurencji wśród wykonawców i dostawców? Pracuję od 30 lat właśnie w branży zamówień publicznych i to jest pytanie, na które chciałbym uzyskać odpowiedź. Dziękuję.</utt>
      <utt t="interrupt" by="Głos z sali">To prezes wyleciał dyscyplinarnie?</utt>
    </speech>
    <speech speaker="Wicemarszałek Monika Wielichowska">
      <utt t="norm">Pan poseł Tomasz Kostuś, Koalicja Obywatelska.</utt>
    </speech>
    <speech speaker="Poseł Tomasz Kostuś">
      <utt t="norm">Szanowna Pani Marszałek! Panie Premierze! Wysoka Izbo! Po pierwsze, chciałbym wyrazić zadowolenie z faktu, że pan Janusz Kowalski w imieniu klubu Prawo i Sprawiedliwość w sposób jednoznaczny i czytelny poparł projekt tak ważnej i potrzebnej ustawy. Wierzę, panie pośle, że – i traktuję pańską dzisiejszą wypowiedź jako dobry prognostyk – równie skutecznie, równie sprawnie będziemy procedować w ramach komisji finansów. I właśnie jutro na posiedzeniu tej komisji będziemy zajmować się tym projektem. Bardzo się cieszę, ponieważ sfera bezpieczeństwa bez wątpienia powinna być ponadpartyjna, ponadpolityczna. Przykład tej postawy jest budujący. Panie premierze, mam pytanie, które padło już w pierwszej części tego bloku pytań.</utt>
      <utt t="reaction">Dzwonek</utt>
      <utt t="norm">Patrzę tutaj na panią Urszulę Nowogórską. Co z żołnierzami Wojsk Obrony Terytorialnej, którzy prowadzą jednoosobową działalność gospodarczą? Czy dla nich również, jeżeli nie teraz, to w niedalekiej przyszłości, będą przewidziane preferencje, benefity? Czy będzie im oferowana pomoc państwa? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Antoniego Macierewicza, Prawo i Sprawiedliwość.</utt>
    </speech>
    <speech speaker="Poseł Antoni Macierewicz">
      <utt t="norm">Pani Marszałek! Wysoka Izbo! Panowie Generałowie! Przede wszystkim: żołnierze, wam trzeba podziękować za odwagę, za determinację, za poświęcenie, za tę sytuację, w której zarówno Wojsko Polskie we wszystkich swoich formacjach…</utt>
      <utt t="interrupt" by="Głos z sali">Zdemolowane przez pana ministra.</utt>
      <utt t="norm">…jak i przede wszystkim Wojska Obrony Terytorialnej ratują dzisiaj bezpieczeństwo Polaków. Za to wam dziękujemy, ponieważ to jest właśnie wasza funkcja, to jest wasze zadanie, to jest wasza służba. Równocześnie jednak trzeba spytać: Dlaczego usunięto z wojska wybitnych generałów, takich jak gen. Gromadziński, gen. Głąb i inni najwybitniejsi</utt>
      <utt t="reaction">Dzwonek</utt>
      <utt t="norm">polscy generałowie patriotyczni?</utt>
      <utt t="interrupt" by="Głos z sali">Za pana kadencji.</utt>
      <utt t="norm">Trzeba spytać, dlaczego pan generał Kukuła nie jest dowódcą Wojsk Obrony Terytorialnej, co zostało miesiąc temu postanowione, a zostało też odsunięte. Gdyby było inaczej, gdyby pan gen. Kukuła był szefem Wojsk Obrony Terytorialnej, nie doszłoby do takiej sytuacji, iż ich funkcja ratowania społeczeństwa została przesunięta o kilka dni, czego skutkiem była tragedia dla wielu, wielu Polaków.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Antoni Macierewicz">
      <utt t="norm">Raz jeszcze: żołnierze, dziękuję wam.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Lista posłów zapisanych do głosu została wyczerpana. Zapraszam do wystąpienia pana premiera Władysława Kosiniaka-Kamysza.</utt>
    </speech>
    <speech speaker="Wiceprezes Rady Ministrów, Minister Obrony Narodowej Władysław Kosiniak-Kamysz">
      <utt t="norm">Bardzo dziękuję. Pani Marszałek! Wysoka Izbo! Dziękuję za powszechne poparcie projektu rządowego. Rzadko to się zdarza. Tym bardziej w tym wypadku jest to bardzo cenne, kiedy w obliczu tragedii wielu osób potrafimy się zjednoczyć, potrafimy współpracować i potrafimy też powiedzieć o pozytywnej kontynuacji tam, gdzie są dobre rzeczy, a o naprawie tam, gdzie są złe. To jest normalne, to jest, myślę, takie zdroworozsądkowe podejście, którym zawsze będę się kierował: to, co dobre, kontynuować, to, co złe, naprawiać. Myślę, że gdyby ta dewiza przyświecała zawsze, to byłoby nam dużo lepiej. Wierzę, że kiedyś tak będzie. To jest pierwsza kwestia. Druga kwestia dotyczy już samego zaangażowania żołnierzy WOT-u w ostatnią operację. To trzeba jeszcze raz wyjaśnić, bo to wobec nich jest po prostu niesprawiedliwe, po prostu bardzo niesprawiedliwe jest mówienie o ich nieprzygotowaniu czy braku gotowości wobec gen. Stańczyka, który jest dowódcą całej operacji, operacji „Feniks” i operacji walki z powodzią, i od pierwszych godzin, kiedy uzyskał informacje, ostrzeżenia meteorologiczne, od 11 września pan gen. Kukuła podjął decyzję o rozpoznaniu, pan gen. Kukuła wyznaczył gen. Stańczyka na szefa operacji przeciwpowodziowej. To wszystko odbywa się w porozumieniu ze mną. Szukacie dziury tam, gdzie jej nie ma. Szukacie zwady tam, gdzie jej nie prowokujemy i nie będziemy realizować. Najlepszym dowodem na to jest to, że przychodząc do ministerstwa, gen. Krzysztof Stańczyk, dowódca Wojsk Obrony Terytorialnej, pełnił obowiązki, nie był powołany na tę funkcję przez prezydenta w kontrasygnacie z premierem, tylko pełnił obowiązki. Kiedy objąłem funkcję ministra obrony narodowej, po kilku miesiącach wystąpiłem do pana prezydenta Andrzeja Dudy z wnioskiem o powołanie pana gen. Krzysztofa Stańczyka na dowódcę Wojsk Obrony Terytorialnej, tego generała, którego zastałem, który pełnił obowiązki. Kontrasygnatę pod tym złożył pan premier Donald Tusk. To jest generał, który nie przez nas został wyznaczony na pełniącego obowiązki, ale uważam, że pełni tę misję bardzo dobrze, a to, co zrobił teraz podczas powodzi, dowodzi jego wielkiego oddania, zaangażowania i umiejętności. I będzie tę funkcję pełnił. Niezależnie od tego, za jakich rządów został generałem, wyznaczony, oceniam jego zdolności, umiejętności, przygotowanie i kwalifikacje. On nie jest żołnierzem jednej, drugiej czy trzeciej koalicji, nie jest żołnierzem rządu Rzeczypospolitej. Jest żołnierzem Wojska Polskiego, który służy Rzeczypospolitej. I taki jest każdy żołnierz. Mam też prawo oceniać innych generałów. Wielu z nich kontynuuje swoją misję i będzie ją kontynuować, ale wobec tych, w stosunku do których mam wątpliwości, w stosunku do których uważam, że ktoś inny może lepiej tę funkcję pełnić, będę też takie decyzje podejmował i takie decyzje podejmowałem. I to nie jest nic nadzwyczajnego, bo jakbyśmy prześledzili poczynania moich poprzedników, to i tak na ich tle wypadłbym dość skromnie pod względem odwoływania najważniejszych dowódców. We wcześniejszych latach, również w przypadku tych, którzy zabierali głos dzisiaj z tej mównicy, tych zmian kadrowych było znacznie więcej, więc ważyłbym słowa w tym zakresie i zachowałbym więcej pokory.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">Jeśli chodzi o sprawy związane z przygotowaniem WOT do tej operacji, to jest to pierwsza powódź, gdzie wojsko było przed falą, a nie za falą. Podawaliście przykłady. To zacznę od Wielkopolski. I ten WOT akurat był pierwszy przy powodzi, bo zanim jeszcze wystąpiła fala powodziowa na Dolnym Śląsku, to na rzece Barycz w południowej Wielkopolsce dochodzi do zagrożenia powodziowego i trzeba umacniać wały. Już od tego momentu – to jest w okolicach 12–13 września – żołnierze WOT na wniosek wojewody wielkopolskiej zostają skierowani do pomocy. Tam też powstaje wojskowe zgrupowanie zadaniowe, które na mocy zadania powierzonego gen. Kukule, a później gen. Stańczykowi 13 września o godz. 14 zgodnie z meldunkiem, który odebrałem osobiście w Sztabie Generalnym, osiąga pełną gotowość do działań na terenie zagrożonym powodzią. WOT rozpoczął działania, zresztą nie tylko WOT, bo też wojska operacyjne. Bardzo chciałbym też podziękować wszystkim żołnierzom wojsk operacyjnych, bo dzisiaj jest ich 13–14 tys. zaangażowanych w operację powodziową i 5 zgrupowań inżynieryjnych zostało utworzonych na mocy decyzji z 12 września 2024 r. To są najlepsze dowody i fakty. To samo w przypadku województwa dolnośląskiego, tam też pojawiały się takie ordynarne kłamstwa, ohydne, powiem szczerze, wobec żołnierzy. Jest akcja ewakuacji Stronia Śląskiego. W niedzielę 15 września dochodzi do przerwania wałów po jednej stronie tamy. Żołnierze WOT-u w liczbie ok. 60 umacniali wcześniej drugą część, tam gdzie zostali skierowani, tam gdzie było wezwanie, i zostają odcięci wraz z miejscową ludnością, pozbawieni możliwości swobodnego przemieszczania się, możliwości bezpiecznego ewakuowania się. I ktoś puszcza wtedy fake newsa, kłamstwo, bo fake news jest w ogóle złym słowem, bo tak elegancko nazywa kłamstwo, a kłamstwo jest z natury swej rzeczy ohydne, więc nie można w tak elegancki sposób do tego przechodzić, że żołnierze WOT-u uciekli z miejsca zdarzenia, że jako pierwsi opuścili Stronie Śląskie. To jest ordynarne kłamstwo. Byli tam do końca i pomagali ewakuować ludność ze Stronia Śląskiego najpierw śmigłowcami, a potem, kiedy to było możliwe, PTS-ami, pływającymi transporterami samobieżnymi, które mogły dotrzeć już wtedy do zagrożonych. Bardzo chciałbym sprostować te kłamstwa o użyciu i gotowości do użycia WOT-u na Dolnym Śląsku. Poruszaliście państwo bardzo ważne sprawy. Wiele kwestii będziemy poważnie analizować. Myślę, że to, co pojawiało się w wystąpieniach chyba większości klubów i zadających pytanie, dotyczyło samozatrudnionych i ryczałtu. Po wstępnej konsultacji z Ministerstwem Finansów będziemy chcieli na pewno, jeżeli nie na tym etapie prac parlamentarnych, to szybko po wejściu w życie tych rozwiązań, rozszerzyć ten katalog o samozatrudnionych i ryczałtowców, bo uważam, że rozwiązanie tego problemu jest jak najbardziej zasadne. To będzie kolejne wsparcie dla przedsiębiorców. Jakie środki przeznaczymy na WOT? Wielokrotnie były kierowane do nas pytania o to, jak będziemy rozwijać armię. Widać wzrost liczebności, widać zainteresowanie. Chodzi choćby o program „Wakacje z Wojskiem”. 10 tys. młodych ludzi w okresie wakacji zamiast pracy w barze, wybrało służbę w Wojsku Polskim. Jest to finansowo bardzo atrakcyjne, choć pierwszym powodem przystąpienia do wojska są oczywiście względy patriotyczne. To jest najpiękniejsza rzecz, jaką mogę wam obwieścić. To jest zawsze dominujący czynnik, ale atrakcyjność uposażenia też musi być wysoka. Podnieśliśmy uposażenie dla żołnierzy o 20% od razu po przejęciu rządów. To zainteresowanie jest dzisiaj ogromne. Jest już ponad 200 tys. żołnierzy. Bardzo wielu zgłasza się też na studia wojskowe. Za chwilę mamy rozpoczęcie roku akademickiego. Wczoraj miałem spotkanie ze wszystkim rektorami wojskowych szkół wyższych. Mają więcej chętnych niż możliwości przyjęcia, ale będziemy zwiększać te możliwości. Będziemy wydawać więcej pieniędzy na WOT. Chciałbym też zakomunikować, myślę, że to dobra informacja, wszyscy na tej sali się ucieszą, że w przyszłym roku, bo mam już informację o tej sumie na przyszły rok, na bieżącą działalność WOT-u przeznaczymy 1,79 mld zł. Będzie to suma wyższa o 200 mln niż w 2024 r., który i tak był rekordowy, o 200 mln więcej niż w roku, który był rekordowy. Chyba jest to jak najbardziej zasadne. Myślę, że wszyscy na tej sali, również opozycja, poprą te rozwiązania budżetowe. Przechodzę do aspektu związanego z pracodawcami, przedsiębiorcami, współpracą z nimi. Jest taki program: pracodawca przyjazny dla WOT-u. Będziemy go kontynuować, rozwijać. Dobrze się sprawdza. Wyróżniane są firmy, które współpracują z WOT-em. Pytania dotyczyły również tego, czy nie jest to jakaś nadmierna preferencja dla przedsiębiorcy, jeśli chodzi o zamówienia publiczne, gdy zatrudnia żołnierza aktywnej rezerwy lub Wojsk Obrony Terytorialnej. Jestem zwolennikiem preferencji w zamówieniach publicznych, jeśli chodzi o działalność społeczną, o charakter odpowiedzialności społecznej. To wsparcie dla tych, którzy albo realizują ważną misję państwa, to dotyczy właśnie żołnierzy Wojsk Obrony Terytorialnej i aktywnej rezerwy, albo potrzebują wsparcia społecznego, to dotyczy ekonomii społecznej, przedsiębiorstw społecznych czy osób z niepełnosprawnością. Państwo ma nie tylko prawo, ale i obowiązek pokazywać, że firma, która aktywnie włącza się w działalność społeczną, promuje różne dobre postawy lub oddaje swojego pracownika na użytek ojczyzny, powinna mieć lepsze warunki startu w przetargach publicznych. To jest oczywiście ograniczone do pewnych wartości. To nie jest dostępne dla każdego kontraktu. Chodzi jednak szczególnie o te mniejsze kontrakty budowlane do kilkudziesięciu milionów euro czy kontrakty zakupowe do niższych sum. To jest bardzo potrzebne, bo pokazuje, jak państwo docenia przedsiębiorcę, który jest odpowiedzialny społecznie. Pojawiła się sprawa informatyzacji. Przypomniane zostały e-zwolnienia. To projekt, który jest mi bliski, bo miałem okazję go prezentować przed tą Izbą jako minister pracy i polityki społecznej, wprowadzając ustawę o e-zwolnieniach, które się sprawdziły. To była jedna z najbardziej masywnych ustaw dotyczących informatyzacji i cyfryzacji administracji publicznej. Jak najbardziej, już podczas operacji „Feniks” zastosowaliśmy nową formułę. Wojska Obrony Cyberprzestrzeni przygotowały dla administracji publicznej aplikację, która dotyczyła zgłaszania potrzeb wykorzystania w operacji „Feniks” wojska, wojsk inżynieryjnych, Wojsk Obrony Terytorialnej, wojsk chemicznych czy innych rodzajów Sił Zbrojnych, które są dostępne w trakcie tej operacji. Będziemy chcieli stworzyć właśnie taką aplikację dla administracji publicznej na stałe, aby była możliwa do użycia w sytuacjach zagrożenia, w sytuacjach kryzysu. Chodzi o szybkie powiadamianie. Odniosę się do kwestii zaufania. W tej sprawie chodzi również, a może przede wszystkim o gen. Stańczyka jako dowódcę operacji czy gen. Sokołowskiego, który cały czas był tam, na miejscu, dowódcę generalnego rodzajów Sił Zbrojnych. Notabene wystąpiłem do prezydenta o jego powołanie nie tylko na stanowisko pełniącego obowiązki, ale na stanowisko dowódcy generalnego. Przekazałem wszystkie możliwe kompetencje i szybkość podejmowania decyzji w tym zakresie właśnie dowódcy Wojsk Obrony Terytorialnej. Chodzi o to, żeby podejmować decyzje jak najszybciej. Byliśmy razem na Dolnym Śląsku codziennie od świtu do nocy, na wszystkich posiedzeniach sztabów. Razem odwiedzaliśmy miejscowości właśnie po to, żeby jak najszybciej podejmować decyzje. Padło pytanie o to, co z przekazaniem pod sztab generalny. Jestem tego zwolennikiem, zresztą jest to zapisane w ustawie o obronie Ojczyzny. Potrzeba jeszcze trochę czasu. Myśleliśmy, że będzie to możliwe szybciej, ale chodzi o to, żeby to było przeprowadzone precyzyjnie w każdym aspekcie. Zresztą sami też w pewnym momencie zgłaszaliście swoje uwagi co do tego – zwracam się do opozycji. Traktuję to poważnie, słucham tego, co mówicie. To nie jest tak, że to gdzieś przemyka. To jest naturalne w demokracji, żeby słuchać, co mówi opozycja. Myślę, że wypowiedź pana posła Kowalskiego sprzed kilku tygodni też musi dawać na przyszłość do myślenia o tym, jak należy traktować siebie nawzajem, bo wszystko przemija. Doceniam też taką szczerość i przyznanie się do niedociągnięć czy błędów. To jest zawsze ważne. Na pewno będziemy dążyli do przekazania zgodnie z ustawą i zgodnie z naszą obietnicą wyborczą tego pod zwierzchnictwo Sztabu Generalnego, bo to jeszcze bardziej zintegruje działania, choć dzisiaj z tym nie było problemu. Tak jak mówiłem, pierwsze rozpoznanie wysyła gen. Kukuła w porozumieniu ze mną, a decyzję podejmujemy 12 września rano, po pierwszej informacji ze sztabu kryzysowego o zagrożeniach, które nadciągają, i o potrzebie zaangażowania wojska. Liczby też są ważne w kwestii tego zaangażowania. Mówiłem o nich wczoraj, ale warto je jeszcze raz przypomnieć. W walkę z powodzią w 2010 r. było zaangażowane ok. 7 tys. żołnierzy. Powódź w tym roku była na dużo mniejszym terenie, bo wtedy to dotyczyło prawie całego kraju</utt>
      <utt t="reaction">Dzwonek</utt>
      <utt t="norm">, a zalane obszary były zasadniczo większe niż dzisiaj. Wtedy to było 7 tys., teraz wydzielono do operacji w maksymalnym czasie 26 tys. żołnierzy. Jeśli chodzi o transportowców, bo też o nich było pytanie, to realizujemy wsparcie dla firm, które wydzielają swoje zasoby armii. Tak, mają one zwroty, będziemy to rozwijać i jestem zainteresowany współpracą z właśnie tymi przedsiębiorcami, którzy angażują się w obronę. Działania wojska, militarne są zawsze na pierwszym miejscu, bo do tego są powołane Siły Zbrojne. Ale komponent działań pozamilitarnych stanowi coraz większy obszar naszego zainteresowania i zaangażowania. To dotyczyło pandemii COVID-19, ale też dotyczy właśnie usuwania skutków klęsk żywiołowych. To dotyczy wielu zdarzeń, w przypadku których wojsko działa najszybciej i najskuteczniej. Pani poseł pytała o kobiety w wojsku. Zwróciła pani uwagę na bardzo ciekawą rzecz: że spośród wszystkich rodzajów Sił Zbrojnych kobiet jest najwięcej w Wocie. To jest najmniej obciążająca pod względem codziennych zajęć służba, choć bardzo wymagająca pod względem godzenia życia zawodowego z życiem rodzinnym. To prawda, że wielu żołnierzy nie tylko ten jeden weekend, ale także każdy weekend w miesiącu poświęca na rzecz swojej służby terytorialnej i podnoszenia swoich kwalifikacji. Będziemy to rozwijać. Myślę, że te dodatkowe pieniądze, te dodatkowe 200 mln zł pozwoli na zwiększenie atrakcyjności WOT, lepsze wyposażenie, lepsze ćwiczenia. Współdziałamy też z różnymi organizacjami. Pytaliście o OSP. Powiem szczerze, że chciałbym dopisać do tej ustawy ochotników strażaków.</utt>
      <utt t="interrupt" by="Poseł Krystyna Skowrońska">My też.</utt>
      <utt t="norm">To jest grupa, która współpracuje z WOT-em i która się tak naprawdę z nim uzupełnia. To byłby wtedy oczywiście dużo masywniejszy projekt. Dzisiaj mówimy o ok. 40 tys. Część to są żołnierze zawodowi, więc oni są traktowani w inny sposób. Żołnierzy zawodowych w Wojskach Obrony Terytorialnej jest ok. 5 tys., ale reszta to są ochotnicy, więc te ulgi podatkowe ich dotyczą. Jeżeli chodzi o strażaków, to z tych 700 tys. w OSP pewnie wydzielilibyśmy grupę 300 tys. aktywnych. A więc to jest 10 razy więcej. Dlatego warto się zastanowić, jak docenić tego pracodawcę, jak go wesprzeć. Myślę, że dzisiejsza opozycja zdaje sobie sprawę, że to nie będzie łatwe, bo ten projekt jednak długo czekał na swoją realizację, również za waszych rządów. Wspominałem tę inicjatywę z 2022 r. i dopiero teraz, za naszych rządów jest to możliwe. To jest ważne, żeby widzieć też strażaków ochotników i inne grupy, które dzisiaj nas wspierają. To, co się udało zrobić, to połączenie np. w jednych ćwiczeniach WOT-u, Policji, OSP i myśliwych. Są to trzy różne formacje, ale łączy je dobre rozpoznanie terenu, ta aktywność w dbaniu o bezpieczeństwo państwa polskiego na różnych obszarach. Połączyły się one w operacji „Ulisses”, która jest prowadzona. Odwiedziłem je w Dęblinie kilka tygodni temu. Miały bardzo dzisiaj przydatne wspólne ćwiczenia z rozpoznania terenu, z działania w terenie, z poszukiwania osób. Wśród wielu organizacji wczoraj wymienianych warto jeszcze podkreślić rolę jednej, która uczestniczy w działaniach przeciwpowodziowych i pomocowych, bo np. przygotowuje posiłki czy to dla służb, bo się nimi dzieli, czy dla cywilów, którzy potrzebują wsparcia. To są polscy myśliwi, Polski Związek Łowiecki.</utt>
      <utt t="reaction">Oklaski</utt>
      <utt t="interrupt" by="Poseł Włodzimierz Skalik">Tak znienawidzony.</utt>
      <utt t="norm">W wielu miejscach pomagają, udzielają wsparcia i uczestniczą w akcji powodziowej.</utt>
      <utt t="interrupt" by="Głos z sali">Brawo!</utt>
      <utt t="norm">To jest, jak myślę, też taki dowód na tę społeczną odpowiedzialność. A my się szkolimy wspólnie i będziemy to rozwijać. Wrócę jeszcze do kobiet w Wocie, kobiet w ogóle w Wojsku Polskim, bo też podjęliśmy określone działania związane z podstawowymi rzeczami: mundurem dostosowanym do potrzeb kobiet. Myślę, że po 25 latach bycia w NATO nadszedł czas, żeby w tym zakresie również było to docenienie i po prostu ta normalność funkcjonowania kobiet w służbie. One tego nie doświadczyły przez 25 lat w NATO. A więc te działania zostały podjęte w ramach operacji „Szpej”. To nie jest tylko indywidualne wyposażenie żołnierza Wojska Polskiego, ale to jest dostosowanie do potrzeb kobiet. Pani poseł zgłosiła ciekawy pomysł na wsparcie w dostępie do żłobka, przedszkola dla tych kobiet, które służą w Wocie. Jestem takim pomysłem jak najbardziej zainteresowany. Jeszcze raz wszystkim za jednoznaczne poparcie rządowego projektu ustawy w celu wsparcia przedsiębiorców zatrudniających żołnierzy oraz promocji służby w obronie terytorialnej i w aktywnej rezerwie bardzo dziękuję. Liczę na szybkie zakończenie prac i jednogłośne jego przyjęcie w parlamencie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję panu premierowi. Zamykam dyskusję. Marszałek Sejmu, po zasięgnięciu opinii Prezydium Sejmu, proponuje, aby Sejm skierował rządowy projekt ustawy o zmianie niektórych ustaw w celu wsparcia przedsiębiorców zatrudniających żołnierzy Obrony Terytorialnej lub żołnierzy Aktywnej Rezerwy, zawarty w druku nr 673, do Komisji Finansów Publicznych w celu rozpatrzenia. Jeśli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 17. porządku dziennego: Sprawozdanie Komisji Administracji i Spraw Wewnętrznych o rządowym projekcie ustawy o zmianie niektórych ustaw w związku z utworzeniem oddziałów o profilu mundurowym oraz ułatwieniem powrotu do służby w Policji i Straży Granicznej (druki nr 605 i 649). Proszę pana posła Wojciecha Króla o przedstawienie sprawozdania komisji.</utt>
    </speech>
    <speech speaker="Poseł Sprawozdawca Wojciech Król">
      <utt t="norm">Pani Marszałek! Wysoka Izbo! Komisja podczas swojego posiedzenia 11 września obradowała w sposób absolutnie zgodny i rekomenduje przyjęcie tej ustawy przez Wysoką Izbę wraz z poprawkami, które miały charakter redakcyjny. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję panu posłowi. Sejm uchwalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Jako pierwszego do zabrania głosu zapraszam pana posła Jarosława Zielińskiego, Prawo i Sprawiedliwość.</utt>
    </speech>
    <speech speaker="Poseł Jarosław Zieliński">
      <utt t="norm">Pani Marszałek! Wysoki Sejmie! Deklarowanym przez rząd jako wnioskodawcę tego projektu ustawy celem tego projektu jest stworzenie regulacji prawnych ułatwiających pozyskanie jak największej liczby kandydatów do Policji i Straży Granicznej. Problem braków kadrowych w Policji, a także w Straży Granicznej, mimo że nie jest problemem nowym, aktualnie przybrał wyjątkowo dużą, największą ze wszystkich lat, jakie możemy tu przywołać, skalę. Z uzasadnienia, które zostało dołączone do projektu ustawy, wiemy, że na dzień 1 marca, to są dane przywołane z tego czasu, jeśli chodzi o Policję, stan zatrudnienia wynosi 92 647 policjantów, a wakaty sięgały 15%, wynosiły dokładnie 14,94%. Mamy do czynienia z taką sytuację w Policji i Straży Granicznej, że zwiększamy liczbę etatów, bo takie są potrzeby tych formacji, a jednocześnie, jeżeli chodzi liczbę osób zainteresowanych spełniających warunki, to ona niestety się zmniejsza. Tylko przypomnę, że najlepszym rokiem, jeżeli chodzi o procentowy udział zatrudnionych funkcjonariuszy, był rok 2016, kiedy mieliśmy tylko 2,3%, jeżeli chodzi o wakaty. Mam osobistą satysfakcję, bo wraz z ministrem Błaszczakiem pracowaliśmy nad tym, to był pierwszy rok naszych rządów i naszej odpowiedzialności, a stan zatrudnienia wyniósł wtedy 99 987 funkcjonariuszy. W 2022 r. wyjątkowo liczba zatrudnionych funkcjonariuszy w Policji przekroczyła 100 tys. osób. Problem się powtarza z roku na rok i w zasadzie można powiedzieć, że się pogłębia. Na pewno, bo tak wynika z danych. W związku z tym proponowane regulacje dotyczą dwóch obszarów, z jednej strony zachęty dla młodych funkcjonariuszy, którymi mogą być absolwenci oddziałów o profilu mundurowym, i zachęty dla tych, którzy odeszli ze służby Policji czy Straży Granicznej, ale mogą do niej wrócić. Ustawa stwarza dla nich preferencje, jeżeli chodzi postępowanie kwalifikacyjne. Mają to być właśnie sposoby prowadzące do uzupełnienia braków kadrowych. Czy one się okażą skuteczne, zobaczymy, będziemy za jakiś czas to oceniać. Przy czym, o ile chodzi o regulacje odnoszące się do klas mundurowych, to oceniam je jako systemowe, racjonalne i perspektywiczne, czynię to oczywiście w imieniu Klubu Prawo i Sprawiedliwość, o tyle przepisy ułatwiające powrót byłych funkcjonariuszy do służby w Policji i Straży Granicznej, mają one raczej charakter incydentalny, doraźny, nie mają charakteru przyszłościowego. Przecież te osoby, które odeszły ze służby w tych formacjach, jeżeli do niech wrócą, to na krótki czas. Uzyskają wzrost podstawy wymiaru emerytury 2,6 za każdy rok i z tej służby odejdą. Trzeba będzie na nowo organizować nabór, żeby uzupełniać wakaty. Więc wydaje mi się, że jeżeli mamy ten problem rozwiązać przyszłościowo i perspektywicznie, to trzeba nastawić się przede wszystkim stworzenie mechanizmów motywujących młodych do wstępowania do służby w Policji, Straży Granicznej i w innych formacjach mundurowych odpowiedzialnych za bezpieczeństwo. Jeżeli chodzi o tworzenie klas mundurowych, mówiąc w uproszczeniu, bo to są oddziały o profilu mundurowym, to nawet jeżeli ich absolwenci nie będą wstępować do Policji czy Straży Granicznej, to te oddziały mają wartość samą w sobie, bo w obecnej sytuacji, kiedy mamy do czynienia z kryzysem aksjologicznym w wychowaniu, kiedy ograniczane są treści nauczania historii, literatury patriotycznej w szkołach, to właśnie nauka podejmowana z wyboru przez uczniów w takich klasach na pewno zbliża, będzie zbliżała uczniów do takich wartości, jak porządek, jak dyscyplina, a także do służby państwu. Przecież te formacje z państwem się kojarzą w sposób bezpośredni, chodzi o Policję, Straż Graniczną czy inne służby Nie zgłaszam w imieniu Klubu Parlamentarnego Prawo i Sprawiedliwość ani wniosku o odrzucenie tego projektu ustawy, ani poprawek, bo uważam, że trzeba zrobić wszystko, żeby te przepisy mogły wejść w życie jak najszybciej. Szkoda, że one nie wejdą w życie już w tym roku szkolnym, bo one są spóźnione. Dobrze by było, żeby zaczęły działać, jeżeli chodzi o system oświaty, od roku szkolnego</utt>
      <utt t="reaction">Dzwonek</utt>
      <utt t="norm">, który rozpoczął się prawie miesiąc temu. Ale niech wejdą w życie jak najszybciej. Będziemy obserwowali ich skuteczność. Oby była jak największa. Co do tego, czy one będą rzeczywiście sposobem na zaradzenie wielkiemu problemowi braków kadrowych, to niestety muszę wyrazić wątpliwości. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Mateusza Bochenka, Koalicja Obywatelska.</utt>
    </speech>
    <speech speaker="Poseł Mateusz Bochenek">
      <utt t="norm">Bardzo dziękuję. Pani Marszałek! Panie Ministrze! Pani Generał! Panie Generale! Wysoka Izbo! Mam przyjemność w imieniu klubu Koalicji Obywatelskiej przedstawić stanowisko mojego środowiska politycznego. Oczywiście jesteśmy za tą nowelizacją, za tymi zmianami, które mają na celu zwiększenie liczby funkcjonariuszy zarówno Policji, jak i Straży Granicznej. Mamy świadomość, że dzisiaj z pewnymi problemami w tym obszarze się borykamy. Widzimy liczby wakatów w jednej i w drugiej formacji. Stąd też dobrym kierunkiem jest skupienie się z jednej strony na młodzieży, uczniach szkół ponadpodstawowych uczęszczających do szkół o profilach mundurowych. Zacznę tutaj oczywiście od profili mundurowych tzw. policyjnych i Straży Granicznej, które dotychczas funkcjonują na mocy porozumienia pomiędzy formacjami a jednostkami samorządu terytorialnego. Wiemy o tym, że ani Policja, ani Straż Graniczna nie mogą określać standardów nauczania ani ich egzekwować. Ta zmiana, którą proponuje rząd, radykalnie zmienia te elementy, także kwestie dotyczące samego finansowania. Przede wszystkim dojdzie do ujednolicenia rozwiązań zarówno organizacyjnych, jak i programowych z udziałem zarówno Policji, jak i Straży Granicznej. Wysoka Izba mogła zapoznać się z uzasadnieniem tego projektu. Z niego wynika także wsparcie rzeczowe, wsparcie finansowe poprzez dotacje celowe na zakup sprzętu i umundurowania dla klas o profilu mundurowym czy na budowę, ale także rozbudowę infrastruktury. To jest absolutnie bardzo pożądany kierunek. Tym samym dojdzie do swoistego ujednolicenia tych przepisów, które dotyczą klas o profilu przygotowującym wojskowych. Tak że to jest absolutnie sprawa niezwykle istotna. Chodzi także o rolę i udział samych formacji w procesie kształcenia. Oni na każdym etapie będą obecni, także na etapie tworzenia programu nauczania, nadzoru nad realizacją tego programu. Absolwenci szkół o profilu mundurowym ubiegający się o wstąpienie do formacji będą mogli być zwolnieni z egzaminów: z testu sprawności fizycznej, ale także testu wiedzy – z testu sprawności fizycznej, jeżeli w okresie do 3 lat od ukończenia szkoły będą aplikowali o przyjęcie do służby. Jest to racjonalne rozwiązanie, bo tak jak powiedziałem, proces ich edukacji będzie odbywał się pod nadzorem samej formacji, która oprócz wsparcia rzeczowego będzie cały czas wspierała młodzież także merytorycznie. A druga część to kwestia dotycząca tych, którzy odeszli już ze służby, a gotowi są powrócić, tych, którzy posiadają wiedzę, posiadają doświadczenie i kwalifikacje, jakże niezbędne do dalszego funkcjonowania w służbie. Im także ułatwiamy tym projektem ustawy drogę do powrotu do służby. Będą to cztery ścieżki, które zostaną im zaproponowane ze względu na okres służby, ich doświadczenie, stopień. Wszystko jest skrupulatnie uregulowane, ale jednocześnie te wszystkie rozwiązania mają na celu ułatwienie, a nie utrudnienie i jednocześnie zachowanie wysokiego poziomu, a nawet jego podwyższenie, bo w przypadku, tak jak powiedziałem, klas mundurowych będziemy mieli już absolutnie ścisłą współpracę z samymi formacjami. Pani Marszałek! Na zakończenie pozwolę sobie w imieniu klubu złożyć poprawkę. Wydaje się niekontrowersyjna, powinna być bezproblemowo</utt>
      <utt t="reaction">Dzwonek</utt>
      <utt t="norm">przyjęta przez członków komisji. Ona ma za zadanie przede wszystkim dostosować przepisy w zakresie regulacji klas o profilu policyjnym i Straży Granicznej do przepisów, które już obowiązują, a dotyczą przygotowania wojskowego. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Piotra Górnikiewicza, Polska 2050 – Trzecia Droga.</utt>
    </speech>
    <speech speaker="Poseł Piotr Górnikiewicz">
      <utt t="norm">Dziękuję bardzo. Pani Marszałek! Panie Ministrze! Szanowni Państwo! Dzisiaj rozpatrujemy ustawę, której fundamentalnym celem jest wzmocnienie służb mundurowych poprzez utworzenie oddziałów mundurowych w szkołach oraz uproszczenie procedur powrotu do służby dla byłych funkcjonariuszy Policji i Straży Granicznej. Projekt ten odpowiada na rosnące potrzeby kadrowe tych formacji, szczególnie w obliczu dynamicznych zmian geopolitycznych i wzrostu zagrożeń na granicach naszego kraju. Jednym z głównych filarów tego projektu jest utworzenie oddziałów o profilu mundurowym w szkołach ponadpodstawowych. To innowacyjne podejście, które ma na celu nie tylko poprawę jakości rekrutacji przyszłych funkcjonariuszy, ale także budowanie ducha obywatelskiego oraz rozwijanie praktycznych umiejętności niezbędnych do skutecznego pełnienia służby. Oddziały te zapewnią uczniom kompleksowe przygotowanie, które pozwoli na szybsze wejście do służby w formacjach mundurowych. Szkoły z oddziałami mundurowymi będą nie tylko dostarczały wiedzy teoretycznej, ale także oferowały praktyczne przygotowanie do pracy w służbach, w tym szkolenie z zakresu prawa, pierwszej pomocy, dyscypliny i sprawności fizycznej. Zakończenie edukacji w takim oddziale daje młodzieży możliwość przystąpienia do testu sprawności fizycznej jeszcze przed zakończeniem nauki, co znacząco przyspieszy proces rekrutacyjny. Uczniowie oddziałów o profilu mundurowym będą mogli przystąpić do testu sprawności w trakcie ostatniego roku nauki. Taka regulacja pozwoli na wcześniejsze przygotowanie młodzieży, co istotnie przyspieszy proces rekrutacyjny po zakończeniu nauki. Osoby, które z wynikiem pozytywnym ukończą test sprawności fizycznej, zostaną zwolnione z tego etapu rekrutacji na okres do 3 lat po zakończeniu szkoły. Równie ważne jest wprowadzenie skróconych ścieżek rekrutacyjnych dla absolwentów tych oddziałów, co pozwoli służbom mundurowym szybciej i sprawniej uzupełniać braki kadrowe. To przyspieszenie procesów rekrutacyjnych jest kluczowe w obliczu stale rosnących potrzeb, gdyż obecnie liczba nieobsadzonych etatów w Policji sięga 16 tys., a w Straży Granicznej – ponad 2 tys. Ustawa także wprowadza nowoczesne rozwiązania w zakresie służby kontraktowej, co pozwoli dostosować ofertę pracy w służbach mundurowych do oczekiwań współczesnego rynku pracy. Służba kontraktowa daje możliwość zatrudnienia osób na określony czas, co może być atrakcyjne dla tych, którzy nie są gotowi na wieloletnią karierę w formacjach mundurowych, ale chcieliby wnieść swoje kompetencje i zaangażowanie na krótki czas. To rozwiązanie jest odpowiedzią na zmieniające się podejście młodych ludzi do pracy i kariery zawodowej, gdyż oferuje im większą elastyczność i możliwość zdobycia unikalnych doświadczeń w służbach mundurowych. Dodatkowo wprowadzenie kontraktowej formy służby może znacząco zwiększyć zainteresowanie młodych ludzi, którzy poszukują różnorodnych i krótkoterminowych wyzwań zawodowych. Nowy system umożliwia dwukrotne przedłużenie kontraktu, co dodatkowo zwiększa elastyczność tego rozwiązania. Co więcej, służba kontraktowa przewiduje również możliwość okresu próbnego, który pozwoli stronom wzajemnie ocenić kompetencje i oczekiwania. Kolejnym ważnym rozwiązaniem zawartym w ustawie jest uproszczenie procedur powrotu do służby byłych funkcjonariuszy Policji i Straży Granicznej. Funkcjonariusze, którzy posiadają już doświadczenie, będą mogli szybciej i sprawniej wrócić do służby, co jest szczególnie istotne w obliczu narastających braków kadrowych oraz zmieniającej się sytuacji geopolitycznej. Nowe przepisy ułatwią ponowne przyjęcie do służby osób, które zakończyły karierę w mundurze, ale są gotowe ponownie podjąć to wyzwanie. Uproszczona ścieżka rekrutacyjna dla byłych funkcjonariuszy obejmuje skrócone procedury, w tym ograniczenie liczby etatów kwalifikacyjnych, co z jednej strony ułatwi ich ponowne przyjęcie do służby, a z drugiej pozwoli szybciej uzupełniać braki kadrowe. Istotne jest również to, że osoby te będą zwolnione z obowiązku odbywania podstawowego szkolenia zawodowego, jeśli wcześniej zdobyły odpowiednie kwalifikacje. Warto także zauważyć, że powracający funkcjonariusze, którzy mieli wcześniej mianowanie na stałe, będą mogli od razu wrócić do służby w pełnym wymiarze, bez konieczności ponownego przechodzenia przez okres próbny. Jednym z aspektów, który wymaga szczególnej uwagi, jest konieczność wprowadzenia i rozszerzenia długoterminowego wsparcia psychologicznego dla funkcjonariuszy. Ustawa przewiduje badania psychologiczne na etapie rekrutacji. Należy jednak uznać, że niezbędne jest wzmocnienie wsparcia psychologicznego dla funkcjonariuszy na każdym etapie ich kariery. Służba w Policji i Straży Granicznej wiąże się z ogromnym stresem, co może prowadzić do wypalenia zawodowego i problemów zdrowotnych. Wprowadzenie stałego wsparcia psychologicznego zarówno w trakcie służby, jak i po jej zakończeniu mogłoby znacząco poprawić komfort pracy funkcjonariuszy oraz ich zdrowie psychiczne w długiej perspektywie. W kontekście powrotu byłych funkcjonariuszy nie możemy zapominać o wsparciu psychologicznym także dla nich. Zmierzenie się z nowymi wyzwaniami, szczególnie po przerwie w służbie</utt>
      <utt t="reaction">Dzwonek</utt>
      <utt t="norm">, wymaga odpowiedniego przygotowania nie tylko fizycznego, ale i mentalnego. Wysoka Izbo! Klub Parlamentarny Polska 2050 z pełnym przekonaniem popiera ten projekt ustawy. Doceniamy jego strategiczne znaczenie oraz pozytywny wpływ na funkcjonowanie naszych służb mundurowych. Nowe przepisy nie tylko poprawią efektywność rekrutacji i zatrudnienia w Policji i Straży Granicznej, ale również przyczynią się do poprawy bezpieczeństwa w naszym kraju. Ustawa wprowadza nowoczesne, elastyczne rozwiązania, które odpowiadają na potrzeby współczesnego rynku pracy, a także wspiera doświadczonych funkcjonariuszy w ich powrocie do służby. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszamy panią poseł Urszulę Nowogórską, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Urszula Nowogórska">
      <utt t="norm">Szanowna Pani Marszałek! Panie Ministrze! Państwo Generałowie! Wysoka Izbo! Dzisiaj stojąc przed państwem, mam ogromny zaszczyt przedstawić stanowisko klubu Polskie Stronnictwo Ludowe – Trzecia Droga w zakresie rządowego projektu ustawy o zmianie niektórych ustaw w związku z utworzeniem oddziałów o profilu mundurowym oraz ułatwieniem powrotu do służby w Policji i Straży Granicznej. Ta ustawa dotyczy dwóch sfer: sfery oświatowej i sfery związanej ze zmianą ustawy o Policji i Straży Granicznej. W ogóle celem tego projektu jest zwiększenie efektywności, co tutaj wielokrotnie zostało wypowiedziane, w postępowaniach kwalifikacyjnych do służby zarówno w Policji, jak i w Straży Granicznej oraz zwiększenie zatrudnienia w odniesieniu do istniejących wakatów. Tak dla porównania przywołam troszeczkę liczb. W 2024 r. stan zatrudnienia w Policji wynosił 92647 policjantów, zaś wakatów było 16276. W 2023 r. zatrudnienie wynosiło 96716, wakatów było 10411. W 2022 r. zatrudnionych było 100982 funkcjonariuszy, wakatów było 4327. W 2023 r. do Policji przyjęto 5174 funkcjonariuszy, zaś odeszło 9458 policjantów. W odniesieniu do Straży Granicznej w 2024 r. stan zatrudnienia wynosił 16488 funkcjonariuszy, wakatów było 2105. W 2023 r. zatrudnionych było 14858 funkcjonariuszy, wakatów było 1587. W 2022 r. zatrudnionych było 15098 funkcjonariuszy, wakatów było 1147. W 2023 r. do Straży Granicznej przyjęto 1098 funkcjonariuszy, odeszło 1338. Widzicie państwo, gołym okiem to widać, że należy podjąć wszelkie działania, które poprawią stan zatrudnienia. Jednocześnie spoczywa na Wysokiej Izbie, na nas wszystkich, duża odpowiedzialność, chodzi o stworzenie jasnych i czytelnych procedur w oparciu o rozwiązania prawne, które zagwarantują z jednej strony napływ dodatkowych kandydatów do służby w Policji lub Straży Granicznej, a z drugiej strony stworzą mechanizm zachowania procedur bezpieczeństwa i utrzymania charakteru i przeznaczenia tych dwóch formacji. To wszystko musi oczywiście odbywać się w oparciu o specyfikę rynku pracy, o profil kandydatów i ich indywidualne predyspozycje i zdolności. A teraz kilka zdań o samym projekcie ustawy. Ustawa, nad którą dzisiaj debatujemy, wprowadza odrębne postępowanie kwalifikacyjne w stosunku do kandydatów, którzy złożyli podanie o przyjęcie do służby w Policji lub Straży Granicznej przed upływem 3 lat od ukończenia szkoły ponadpodstawowej w oddziale o profilu mundurowym. Ustawa wprowadza zmianę przepisów odnoszących się do byłych funkcjonariuszy, którzy postanowili ponownie wstąpić do służby w Policji lub Straży Granicznej, a także rozwiązania dotyczące służby kontraktowej w Policji. Absolwenci szkół mundurowych w postępowaniach kwalifikacyjnych nie będą obejmowani testem wiedzy i sprawności, bowiem gdy kończą szkołę o profilu mundurowym, wymaga się od nich i wiedzy, i umiejętności, i sprawności, którą powinni posiadać, przynależąc do Policji czy Straży Granicznej. Funkcjonariusze wstępujący ponownie do służby w Policji lub Straży Granicznej z uwagi na zdobyte doświadczenie będą objęci trzema ścieżkami postępowania kwalifikacyjnego – to w odniesieniu do Policji. Natomiast w odniesieniu do Straży Granicznej wyróżniamy dwie takie ścieżki. W odniesieniu do Policji ustawa wprowadza zapisy podniesienia z 3 do 5 lat możliwości procedury kwalifikacyjnej dedykowanej policjantom. W przypadku funkcjonariuszy, którzy złożyli podanie o przyjęcie po upływie 5 lat od zwolnienia ze służby, będzie wprowadzony test sprawności fizycznej. Byli policjanci z korpusu oficerów młodszych nie będą objęci cenzurą czasowego związania poza służbą i nie będą zdawać egzaminu ze sprawności, egzaminu z wiedzy i testów psychologicznych. Pod uwagę w rozmowie kwalifikacyjnej w odniesieniu do takich funkcjonariuszy będą brane w zasadzie trzy aspekty: motywacja powrotu do służby, społeczne postawy wobec ludzi, zaś poświadczenie bezpieczeństwa będzie wymagane tylko w przypadku, gdy utraciło ono ważność wcześniej, jeżeli ci funkcjonariusze je posiadali. Pierwszeństwo przyjęcia do służby będą mieli po wypełnieniu kryteriów byli policjanci, absolwenci szkół o profilu mundurowym. Ustawa przewiduje, że jeżeli przed odejściem ze służby policjant był mianowany na stałe, to po ponownym przyjęciu do służby również będzie przyjęty w takiej samej formie.</utt>
      <utt t="reaction">Dzwonek</utt>
      <utt t="norm">Jeżeli przechodził szkolenie zawodowe podstawowe, to również po ponownym przyjęciu ten proces nie będzie realizowany. Poproszę o przedłużenie, pani marszałek. Zazwyczaj nie przedłużam swoich wystąpień.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dobrze.</utt>
    </speech>
    <speech speaker="Poseł Urszula Nowogórska">
      <utt t="norm">Bardzo dziękuję. Stworzono w ustawie kolejny model zatrudnienia, tzw. model kontraktowy, który tutaj również był wielokrotnie wymieniany. Skracając swoją wypowiedź, chciałam powiedzieć, że ustawa ta wprowadza liczne udogodnienia, otwiera nowe możliwości, ale wymaga również odpowiedzialnego podejścia do poruszanych kwestii. Naszym zadaniem jest dopilnowanie, by zmiany te przynosiły korzyści zarówno służbom mundurowym, jak i społeczeństwu. Musimy zadbać, by regulacje działały na rzecz silnej, kompetentnej i dobrze zorganizowanej Policji oraz Straży Granicznej, budząc oczywiście i budując bezpieczeństwo, porządek publiczny i zaufanie do państwa i jego funkcjonariuszy. Musi być również stworzona na przyszłość jasna i czytelna ścieżka awansu dla młodych funkcjonariuszy, bo to również będzie motywacja przystąpienia do tej służby. W imieniu swojego klubu rekomenduję przyjęcie tej ustawy. Trzymamy kciuki i mamy nadzieję, że przyniesie ona zamierzone efekty. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję, pani poseł. Zapraszam pana posła Arkadiusza Sikorę, klub Lewicy.</utt>
    </speech>
    <speech speaker="Poseł Arkadiusz Sikora">
      <utt t="norm">Pani Marszałkini! Panie Ministrze! Państwo Generałowie! Szanowni Państwo! W imieniu klubu Lewicy chciałbym przedstawić stanowisko w sprawie projektu ustawy o zmianie niektórych ustaw w związku z utworzeniem oddziałów o profilu mundurowym oraz ułatwieniem powrotu do służby w Policji lub Straży Granicznej. Praca nad tą ustawą jest dzisiaj szczególnie potrzebna nie tylko w kontekście wydarzeń bieżących – sytuacja za naszą wschodnią granicą – ale także ze względu na zmieniający się klimat i związane z nim konsekwencje, takie jak powodzie, pożary, wojny, które powodują większą niż dotąd migrację osób z krajów objętych tymi tragicznymi wydarzeniami. Obecnie Policja dysponuje ponad 100 tys. etatów, z czego na dzisiaj jest ok. 15 tys. wakatów. Oczywiście wynika to z wielu powodów, część osób nie jest zainteresowana pracą w dużych miastach ze względu na niskie wynagrodzenie w stosunku do ofert panujących na rynku pracy. Mniejsze problemy są w mniejszych miejscowościach, lecz tam z kolei brakuje osób o odpowiednich kwalifikacjach. W tym celu utworzenie dodatkowych oddziałów o profilu mundurowym jest bardzo potrzebne. Pan minister wspominał, że za waszych czasów wzrastała liczba osób, które obejmowały etaty. Oczywiście tak, ale pierwsza część waszych rządów, pierwsze lata charakteryzowały się tym, że wiele osób odeszło z Policji. One były wypychane poza obszar służby w Policji i w wojsku. W związku z ostatnimi wydarzeniami obserwujemy większe zainteresowanie młodzieży kształceniem w zakresie obronności w szerokim tego słowa znaczeniu, dlatego utworzenie dodatkowych klas o profilu mundurowym uważamy za słuszne, a wręcz konieczne. Uzupełnienie wakatów osobami kończącymi szkoły o profilu mundurowym będzie trwało jeszcze latami, dlatego konieczne jest wykorzystanie doświadczenia osób, które już dzisiaj mogą wrócić do służby, a które wcześniej z tej służby zrezygnowały z różnych powodów, jak choćby z powodu złego traktowania przez poprzednią ekipę rządzącą. Wiele osób było wręcz wypychanych ze służby, zwłaszcza z pracy w Policji. Dzisiaj po zmianie władzy chcemy dać im szansę powrotu do pracy, stwarzając odpowiednie warunki. To spowoduje, że część z nich będących w pełni sił i chęci pomimo wypracowanego wcześniej wieku emerytalnego, a są to osoby w sile wieku 50+, będzie zainteresowana powrotem do wcześniejszej aktywności i dlatego ustawa daje im tę możliwość. Ustawa określa kryteria, które taki kandydat musi spełniać, aby móc wrócić do służby, oraz formułę tego powrotu, a może on, nastąpić na zasadzie mianowania na okres służby przygotowawczej lub kandydackiej, na okres służby kontraktowej lub na stałe. Taki powrót przy wprowadzaniu omawianych przepisów może nastąpić na zasadach przyspieszonych, wliczając kwalifikacje osób w wielu obszarach uzyskane podczas dotychczasowych lat pełnionej służby. Dzisiaj w ustawie o Straży Granicznej wprowadzamy zmiany podobne jak wcześniej w ustawie o Policji, czyli w służbie kontraktowej. Ta grupa osób będzie przede wszystkim służyła bezpośredniej ochronie granicy państwa na odcinkach szczególnie zagrożonych, gdyż jest to grupa osób posiadająca szczególne doświadczenie zdobyte przez swoje życie zawodowe. Musimy pamiętać, że jest to ochrona granicy nie tylko Polski, ale przede wszystkim granicy całej Unii Europejskie, co stanowi dla osób ją strzegących dodatkowe wyzwanie. Liczymy na to, że wprowadzając omawiane zmiany w ustawie, zachęcimy do powrotu osoby wartościowe w takiej ilości, aby obecnie występujące niedobory zostały uzupełnione, co wzmocni bezpieczeństwo naszych granic, zwłaszcza od strony Białorusi oraz od strony obwodu królewieckiego, które po ostatnich wypowiedziach płynących z Kremla musimy szczególnie wzmocnić. Klub Lewicy pozytywnie odnosi się do proponowanych zmian w ustawie, dlatego poprze procedowany rządowy projekt. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Włodzimierza Skalika, Konfederacja.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowna Pani Marszałek! Wysoka Izbo! Panie Ministrze! Szanowni Państwo! Zasadniczym celem proponowanych zmian jest zwiększenie efektywności prowadzonych postępowań kwalifikacyjnych do służby w Policji i Straży Granicznej oraz stworzenie możliwości pozyskania do tych formacji jak największej liczby kandydatów odpowiadających potrzebom służby tych formacji. Posłowie Konfederacji, tak się składa, są adresatami wielu informacji, wniosków ze strony funkcjonariuszy i, krótko mówiąc, wiemy jak jest, wiemy jak źle jest i w polskiej Policji, i w Straży Granicznej. Projektowane przepisy są próbą odwrócenia złych tendencji co do wysokich niedoborów w stanach osobowych Policji i Straży Granicznej. Szczególnie fatalnie prezentuje się stan policyjnych wakatów, które wynoszą ponad 16 tys. funkcjonariuszy, co stanowi blisko 15% koniecznych stanów zatrudnienia. W Straży Granicznej nie jest wcale lepiej, bo te niedobory sięgają prawie 13%. Wpływa to bardzo źle na poziom bezpieczeństwa porządku publicznego w polskich miastach i wioskach. Niestety tak jak informują nas policjanci, ten stan się pogłębia z bardzo wielu przyczyn. Jedną z nich jest niewłaściwy sposób gospodarowania funduszem płac. Zaoszczędzone środki na niewykorzystanych etatach, zamiast być przeznaczone, chociażby częściowo, na dodatkowe wynagrodzenia przeciążonych pracą funkcjonariuszy, przeznaczone są jako nadwyżka środków do finansowania kosztów operacyjnych, i tak jest od lat. Tak działa spirala narastających ubytków w stanach osobowych. Coraz mniejsza ilość funkcjonariuszy przeciążonych obowiązkami, nieodpowiednio wynagradzanych skłania do odchodzenia ze służby. Od lat funkcjonariusze Policji zwracają uwagę, że wiele stanowisk można obsadzić dużo tańszymi pracownikami cywilnymi, które dziś obsadzone są z konieczności funkcjonariuszami, co pogłębia ich niedobór. Projektowane przepisy umożliwią zaangażowanie funkcjonariuszy w służbie kontraktowej, przewidują ułatwienia w ponownym zaangażowaniu byłych funkcjonariuszy i wreszcie stworzenie systemowych rozwiązań, by szkoły mundurowe stanowiły zaplecze dla zasilania Policji i Staży Granicznej. Gdy rozmawiamy z funkcjonariuszami o ich codziennych problemach, słyszymy o tak anachronicznych zasadach działania, że aż trudno w nie uwierzyć. Zakup niezbędnych materiałów, nawet drobnych, wymaga zastosowania trwających tygodniami procedur skompilowanych zakupów zbiorczych organizowanych przez komendy wojewódzkie. Gdy na posiedzeniu Komisji Administracji i Spraw Wewnętrznych zwracałem na ten problem uwagę, m.in. szanownego pana ministra Czesława Mroczka, pan minister uznał, że to go nie interesuje, a przecież są funkcjonujące w innych służbach dobre rozwiązania jak choćby w straży pożarnej. Wystarczy je skopiować. Dzisiaj obowiązuje zasada, że funkcjonariuszem Policji i Straży Granicznej może zostać tylko osoba legitymująca się polskim obywatelstwem. Chcemy, aby ten stan trwał niezmiennie. Mamy nadzieję, że te ogromne niedobory funkcjonariuszy nie będą powodem powoływania do służby obcokrajowców. Mamy nadzieję, że w tym celu nie zostaną zastosowane ułatwienia w nabywaniu polskiego obywatelstwa przez Ukraińców, co otwarcie proponował obecny minister sprawiedliwości Adam Bodnar, który, jak widać, bardzo chce kolejnych szczególnych przywilejów dla obywateli Ukrainy. Klub Konfederacja popiera projektowane rozwiązania, choć z całą mocą pragnie podkreślić, że są one próbą wycinkowego naprawienia sytuacji w Policji i Straży Granicznej, niestety wycinkowego, a nie całościowego. Przedmiotowy projekt ustawy nie zmieni tych systemowych niedowładów, o których przykładach mówiłem, które są również przyczyną do porzucania służby przez funkcjonariuszy. Trudno nie zgodzić się z ich opinią, że jedynym kompleksowym rozwiązaniem byłaby nowa ustawa o Policji. Jesteśmy na początku, panie ministrze</utt>
      <utt t="reaction">Dzwonek</utt>
      <utt t="norm">, kadencji. Być może jeszcze przez te 3 lata zdążymy z gruntowną reformą, żeby nie tylko klajstrować to, co nas najbardziej uwiera, a przygotować gruntowne rozwiązania, jak przystało na nowoczesne państwo w Europie Środkowej. A przykładów jest wiele: świetnie funkcjonująca policja w Czechach, w Niemczech czy w innych państwach europejskich. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję panu posłowi. Do wystąpień zapisało się 16 parlamentarzystów. Jeśli ktoś jeszcze ma ochotę się dopisać, to proszę bardzo. Zamykam listę. Wyznaczam czas – 1 minuta. Pierwszego do zabrania głosu zapraszam pana posła Mariusza Krystiana, Prawo i Sprawiedliwość.</utt>
    </speech>
    <speech speaker="Poseł Mariusz Krystian">
      <utt t="norm">Pani Marszałek! Wysoka Izbo! Przy tej okazji przejdę nieco do meritum przepisów prawnych, które tutaj są omawiane. Chcę zapytać o rzecz, która była wiele tygodni temu bardzo głośna, ale o którą trzeba się stale upominać. Jaki jest los polskich funkcjonariuszy aresztowanych na wschodniej granicy przez prokuraturę Adama Bodnara? O to trzeba pytać cały czas. Jakie ponieśli ci żołnierze konsekwencje prawne? Czy poniosą konsekwencje prawne? Jakie ponieśli konsekwencje służbowe? Jakie ponieśli konsekwencje finansowe? I czy dalej w prokuraturze w Siedlcach funkcjonuje specjalny zespół prokuratorów Adama Bodnara, który ma zajmować się ściganiem funkcjonariuszy polskiego wojska, Straży Granicznej, którzy bronią naszej wschodniej granicy? Te pytania trzeba ciągle stawiać, dlatego bardzo proszę, pani marszałek, żeby odpowiedź na nie przesłano mi na piśmie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Artura Łąckiego, Koalicja Obywatelska. Nie widzę. Zapraszam pana posła Tomasza Zielińskiego, Prawo i Sprawiedliwość.</utt>
    </speech>
    <speech speaker="Poseł Tomasz Zieliński">
      <utt t="norm">Pani Marszałek! Panie Ministrze! Wysoka Izbo! Procedowany dzisiaj projekt ustawy zakłada m.in. utworzenie w szkołach średnich oddziałów o profilu mundurowym na wzór funkcjonujących dzisiaj oddziałów przygotowania wojskowego. Jest to rozwiązanie dobre, odpowiadające zarówno na potrzeby rekrutacji do Policji i Straży Granicznej, jak i na oczekiwania uczniów, którzy dalszą swoją karierę widzą właśnie w tych służbach. Można dzisiaj stwierdzić, że funkcjonujące od 2020 r. oddziały przygotowania wojskowego były strzałem w dziesiątkę. Na koniec ubiegłego roku szkolnego uczęszczało do nich ponad 24 tys. uczniów w 340 szkołach. Jestem przekonany, że dobór zajęć oraz wprowadzane ułatwienia w rekrutacji do Policji i Straży Granicznej dla absolwentów oddziałów mundurowych będą dobrą zachętą dla wielu uczniów. Podczas posiedzenia podkomisji stałej do spraw młodzieży, której mam zaszczyt przewodniczyć, a poświęconej funkcjonowaniu oddziałów przygotowania wojskowego, przez środowiska szkolne i wojskowe został zgłoszony problem</utt>
      <utt t="reaction">Dzwonek</utt>
      <utt t="norm">coraz większych trudności w udziale wojskowych w prowadzeniu zajęć w szkołach przy bardzo dużym wzroście liczebności oddziałów przygotowania wojskowego.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję.</utt>
    </speech>
    <speech speaker="Poseł Tomasz Zieliński">
      <utt t="norm">Zaraz skończę, pani marszałek. Takie same problemy mogą pojawić się przy dużej liczbie oddziałów mundurowych. Dlatego, panie ministrze, należy zastanowić się nad systemowym rozwiązaniem tego problemu przez zaangażowanie do pracy w szkołach byłych wojskowych oraz byłych funkcjonariuszy Policji i Straży Granicznej, którzy w dużej mierze są osobami jeszcze młodymi, dysponującymi ogromną wiedzą i dużym doświadczeniem. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Marcina Józefaciuka, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowna Pani Marszałek! Wysoka Izbo! Szanowny Panie Ministrze! Klasy mundurowe oraz przygotowania wojskowego są coraz bardziej popularne i coraz chętniej wybierane przez absolwentów szkół podstawowych. Realizują w nich kształcenie nie tylko ci, którzy chcą otrzymać solidne wykształcenie ogólne, ale również ci, którzy chcą mieć wykształcenie zawodowe oraz specjalistyczne. Takie klasy istnieją również na poziomie technikum i pozwalają absolwentom uzyskać odpowiednie kwalifikacje rynkowe i zawodowe, istotne w służbach mundurowych. Co ważne, kształcenie w tych oddziałach realizują ci, którzy chcą związać całe swoje życie ze służbą w Polsce. Ważne jest ujednolicenie treści programowych, kształcenie tak, aby uczniowie i uczennice byli nauczani w podobny sposób i na równie wysokim poziomie. Nie wszystkie oddziały mają jednak równy status i rozpoznawalność oraz takie same możliwości finansowania inwestycji niezbędnych do realizacji kształcenia w warunkach zbliżonych do realnych. Dlatego cieszy zwiększenie subwencji na oddziały mundurowe. Cieszy również skrócenie postępowania rekrutacyjnego w stosunku do absolwentów klas mundurowych i przeniesienie jednego z etapów do szkoły. Dzięki temu wzrośnie prestiż takich klas.</utt>
      <utt t="reaction">Dzwonek</utt>
      <utt t="norm">W związku z inwestycjami mam jednak pytanie: Czy istnieje możliwość przeznaczenia środków, o których mowa w § 2 ust. 2, na budowę lub modernizację strzelnicy laserowej, a nie tylko pneumatycznej? Dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Urszulę Nowogórską, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Urszula Nowogórska">
      <utt t="norm">Pani Marszałek! Panie Ministrze! Państwo Generałowie! Wysoka Izbo! Mam dwa w zasadzie pytania techniczne. Pierwsze pytanie: Czy ustawa będzie dawała możliwość powrotu do służby funkcjonariuszom, którzy mają czasowe bądź stałe orzeczenie o niezdolności do służby? I drugie pytanie techniczne: Co się stanie, jeżeli do służby wróci policjant czy strażnik graniczny, który zawiesi swoją emeryturę, i np. policjant będzie pracował w tzw. dochodzeniówce, zostanie niesłusznie pomówiony i będzie mu groziło postępowanie dyscyplinarne? Czy utraci gwarancję pobierania emerytury, która wcześniej została mu naliczona, czy będzie ona w jakiś sposób utrzymana? Bardzo dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Zbigniewa Sosnowskiego, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Zbigniew Sosnowski">
      <utt t="norm">Szanowna Pani Marszałek! Szanowny Panie Ministrze! Szanowni Państwo Generałowie! Szanowni Państwo Posłowie! Panie i Panowie! Stan ukompletowania etatowego Policji i Straży Granicznej po rządach Prawa i Sprawiedliwości, panie ministrze, jest, delikatnie rzecz ujmując, tragiczny. Tak ogromnej liczby wakatów w Policji nie było od początku lat 90.</utt>
      <utt t="interrupt" by="Poseł Jarosław Zieliński">To wasze rządy.</utt>
      <utt t="norm">Panie ministrze, nie. Mówimy o końcówce waszych rządów i trzeba uczciwie powiedzieć, pan musi to przyznać, że liczby mówią same za siebie: to 16 tys. wakatów. Taka jest spuścizna i o tym trzeba pamiętać. Stąd moje pytanie: W jakim stopniu programy szkolenia uczniów w placówkach o profilu mundurowym wpłyną na uzyskanie podstawowych kwalifikacji zawodowych, zważywszy na wieloletnie zaniedbania i zaniechania</utt>
      <utt t="reaction">Dzwonek</utt>
      <utt t="norm">w zakresie tej problematyki? I może w tej sytuacji, ponieważ już jest dzwonek, jeszcze tylko jedno pytanie: Czy w Ministerstwie Spraw Wewnętrznych i Administracji dokonano symulacji, ile czasu po wdrożeniu tej ustawy potrzeba, aby ukompletować w stopniu zadowalającym stan etatowy w Policji i Straży Granicznej?</utt>
      <utt t="reaction">Przewodnictwo w obradach obejmuje wicemarszałek Sejmu Dorota Niedziela</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam pana posła Włodzimierza Skalika, klub parlamentarny Konfederacja.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowna Pani Marszałek! Wysoka Izbo! Panie Ministrze! W uzasadnieniu projektu ustawy odnajdujemy takie dane, że w 2023 r. ogólna liczba kandydatów do Policji wyniosła 15 289, wśród nich było 790 kandydatów pochodzących z klas mundurowych. Przyjęto ostatecznie 5158 osób, a wśród nich 272 osoby były z klas mundurowych. Udział tych, którzy zostali przyjęci z klas mundurowych, wynosi zaledwie blisko 1/3, więc można tu stwierdzić, że niewielki jest stopień tych absolwentów. I teraz, jeżeli państwo będzie ponosiło koszty funkcjonowania tych klas mundurowych, to co</utt>
      <utt t="reaction">Dzwonek</utt>
      <utt t="norm">przewiduje system, by zwiększyć efektywność wykorzystania uczniów klas mundurowych, którzy będą mieli gwarantowane niemalże funkcjonowanie w Policji czy Straży Granicznej. Chodzi o to, żeby ten stopień ich skutecznego naboru był większy.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Jarosława Zielińskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Jarosław Zieliński">
      <utt t="norm">Pani Marszałek! Wysoki Sejmie! Liczby przeczą temu, o czym mówił przed chwilą pan poseł Sosnowski. Będzie okazja do tego jeszcze wrócić, bo dzisiaj nie ma czasu na taką dyskusję. Ja zresztą pana ministra już uprzedzam, że na 1 marca będę prosił o informację, wystąpię oczywiście w stosownym trybie o te dane, jak się zmieniła sytuacja między 1 marca 2024 r. a 1 marca 2025 r. Bo gdybyśmy teraz zapytali, to są przyjęcia, ale odejścia są na koniec roku, jak wiemy, więc ten obraz byłby, powiedziałbym, zafałszowany. Ale mam inną rzecz do powiedzenia i pewną propozycję. Nie załatamy tych braków kadrowych chwilowym powrotem emerytów do służby. Oni przyjdą, jak mówiłem, popracują kilka lat, podniosą swoje podstawy do wymiaru emerytury i odejdą. Trzeba – i to musi być priorytet, systemowy priorytet, perspektywiczny – stwarzać zachęty dla młodych kandydatów do służby. I w tym kontekście mam pytanie: Czy nie warto rozważyć już teraz tego, żeby przynajmniej w przypadku służby kontraktowej sięgać po tych młodych kandydatów, którzy minimalnie</utt>
      <utt t="reaction">Dzwonek</utt>
      <utt t="norm">nie spełniają warunków w trybie kwalifikacyjnym naboru, ale są młodzi i gotowi do służby? Dzisiaj nie spełniają w pełni warunków do służby kandydackiej, ale są blisko. A więc może postawić na nich, a nie na tych, którzy będą wracali do służby i łączyli emeryturę i uposażenie. To jest perspektywa, rozważcie to. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Dariusza Mateckiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Dariusz Matecki">
      <utt t="norm">Szanowna Pani Marszałek! Pytanie dotyczy problemów formalnych przy rekrutacji. Dzisiaj kandydaci mogą zostać wyeliminowani z powodów zdrowotnych, które zupełnie nie uniemożliwiają pełnienia służby. Niekiedy zdarzają się takie przypadki, gdzie drobne, formalne w sumie problemy zdrowotne wykluczają kandydatów. Zamiast wykluczać takich młodych kandydatów z drobnymi problemami zdrowotnymi, które nie wpływają bezpośrednio na zdolność do pełnienia służby, należy wprowadzić bardziej elastyczne podejście do oceny zdrowia kandydatów. Przykładem może być dopuszczenie do służby z pewnymi ograniczeniami lub w wyznaczonych rolach. Przykład z mojego najbliższego otoczenia: chłopak w pełni sprawny, 19-letni, po liceum chciał pójść do Policji. Przez lekarza musiał przez prawie rok chodzić, odwoływać się i dopiero po ponad roku został do tej Policji przyjęty. Do czegoś takiego nie powinno dochodzić. I druga rzecz. Czy planujecie wprowadzenie programów przygotowawczych takich jak kursy kondycyjne dla kandydatów, którzy nie spełniają wymagań fizycznych?</utt>
      <utt t="reaction">Dzwonek</utt>
      <utt t="norm">To też mogłoby zwiększyć liczbę osób zdających testy sprawnościowe i zmniejszyć liczbę odrzuconych kandydatów już na pierwszym etapie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam panią poseł Karolinę Pawliczak, Klub Parlamentarny Koalicja Obywatelska.</utt>
    </speech>
    <speech speaker="Poseł Karolina Pawliczak">
      <utt t="norm">Pani Marszałek! Wysoka Izbo! Panie Ministrze! To bardzo dobry projekt, za który dziękuję, bo reguluje i porządkuje trzy podstawowe obszary, czyli podniesienie poziomu klas mundurowych w szkołach średnich o profilu policyjnym i Straży Granicznej, oczywiście ułatwienie funkcjonariuszom Policji powrotu do służby i wzmocnienie służby kontraktowej. Przypomnę, że w samej Policji brakuje 17 tys. funkcjonariuszy. Te regulacje mają właśnie temu służyć, by zwiększyć tę liczebność i zapełnić wakaty. Pytanie moje, panie ministrze, dotyczy tego, czy macie państwo jakieś badania, symulacje czy też analizy, które pokażą, kiedy ten stan zacznie się zmieniać. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Mateusza Bochenka, Klub Parlamentarny Koalicja Obywatelska.</utt>
    </speech>
    <speech speaker="Poseł Mateusz Bochenek">
      <utt t="norm">Bardzo dziękuję. Pani Marszałek! Panie Ministrze! Wysoka Izbo! Myślę, że przed nami wszystkimi także zadanie po uchwaleniu tej ustawy, aby dotrzeć z informacjami zarówno do młodego pokolenia, jak i do emerytowanych funkcjonariuszy. Chodzi o informację o tych zmianach, jakie wprowadzamy. Stąd też moje pytanie: Czy już państwo macie wypracowany pewien model dotarcia do tych szkół? Dzisiaj mamy przecież 207 klas o profilu policyjnym, 62 o profilu Straży Granicznej. Czy już państwo zastanawialiście się, w jaki sposób promować, także wśród potencjalnych przyszłych uczniów tych szkół, te rozwiązania, jakie dzisiaj uchwalamy? Być może przy zaangażowaniu samorządów, kuratoriów i samych formacji? Ale myślę, że my także jako posłowie</utt>
      <utt t="reaction">Dzwonek</utt>
      <utt t="norm">, parlamentarzyści w terenie mamy do odegrania w tym względzie pewne zadanie. Pewnie służymy także wsparciem i pomocą, bo w interesie nas wszystkich jest to, aby zwiększyć liczbę funkcjonariuszy zarówno Policji, jak i Straży Granicznej. Dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Norberta Jakuba Kaczmarczyka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Norbert Jakub Kaczmarczyk">
      <utt t="norm">Bardzo dziękuję. Szanowna Pani Marszałek! Wysoka Izbo! Panie Ministrze! Ostatnie tragiczne sytuacje powodziowe pokazują, jak ważny jest mundur, że możemy się oprzeć na tym mundurze i funkcjonariuszach. Na pewno ustawa jest potrzebna w kontekście zwiększenia liczby mundurowych, zwiększenia liczby policjantów i zniwelowania wakatów. Pytanie tylko, jak długo atrapa w postaci przywrócenia do służby ludzi, funkcjonariuszy, którzy są na emeryturach, może funkcjonować. Jakie państwo zakładają efekt tej ustawy, bo słyszeliśmy podczas tej debaty, że szkoły, klasy mundurowe, mimo że szkolą przyszłych mundurowych, to absolwenci w dużej mierze niekoniecznie tymi mundurowymi zostają. Jakie są założenia? Jak zwiększyć ten efekt i jaki on będzie np. za kilka lat, za 3 lata, na koniec kadencji Sejmu? Bo pewnie pan minister przewiduje plan wdrożenia.</utt>
      <utt t="reaction">Dzwonek</utt>
      <utt t="norm">Jak zwiększy się stan. liczba mundurowych w Polsce? Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Jerzego Meysztowicza, Klub Parlamentarny Koalicja Obywatelska.</utt>
    </speech>
    <speech speaker="Poseł Jerzy Meysztowicz">
      <utt t="norm">Pani Marszałek! Pani Minister! Wysoka Izbo! Myślę, że trzeba stwierdzić, że statystyka jest brutalna. Rok 2022 – ponad 4 tys. wakatów w Policji, 2023 r. – ponad 10 tys. wakatów i niestety w 2024 r. notujemy 16 tys. wakatów. Podobnie w Straży Granicznej obecnie jest ponad 2 tys. wakatów. Rzeczywiście liczby przerażają, to już jest na granicy utrzymania bezpieczeństwa, dlatego że 14-procentowy brak obsady stanowisk w Policji jest rzeczywiście groźny. Cieszy w związku z tym działanie ministerstwa, które szuka rozwiązania tego problemu. Chce przyciągnąć młodych ludzi, ale również uważam, że cenną inicjatywą jest to, żeby zachęcić – i ta ustawa umożliwia – tych, którzy już odeszli ze służby, do powrotu. Bo oni oczywiście mogą uzupełnić bardzo dobrze</utt>
      <utt t="reaction">Dzwonek</utt>
      <utt t="norm">braki i być również tymi, którzy przygotują nowy narybek do służby w Policji. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Witolda Tumanowicza, klub parlamentarny Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! Wiemy, że w Policji są ogromne wakaty. Dość powiedzieć, że podczas zabójstwa na drodze ojca rodziny, chodzi o ten ostatni wypadek na Trasie Łazienkowskiej, na drogach w całej Warszawie było tylko siedem patroli, podczas gdy kilka lat temu było 20. Niestety problem wakatów w Policji to nie jest tylko i wyłącznie brak zainteresowania pracą w służbach, ale są tam słabe zarobki. Dlatego mam pytanie: Jakie są analizy ministerstwa co do zwiększenia zatrudnienia w Policji i Straży Granicznej po uchwaleniu ustawy? Obawiam się, że po prostu to nie wystarczy. Jeszcze przy okazji, jak już jestem tutaj, na mównicy, chciałbym zapytać przedstawicieli ministerstwa o trochę nieco inny temat. Jakie są powody planowanego przez ministerstwo ograniczenia dostępu do broni czarnoprochowej, która w przeważającej większości przypadków jest używana w celach rekreacyjnych i kolekcjonerskich? Polacy są jednym z najbardziej rozbrojonych państw w Europie. Dajcie spokój kolekcjonerom, przestańcie uprzykrzać życie ludziom, którzy chcą posiadać broń.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Brawo!</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Rafała Webera, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Rafał Weber">
      <utt t="norm">Pani Marszałek! Wysoka Izbo! Panie Ministrze! Lawinowo spadające zainteresowanie służbą w Policji czy w Straży Granicznej wynika z braku zaufania do obecnej władzy. Szanowni państwo, młodzi ludzie pamiętają, co 2 i 3 lata temu mówiliście o policjantach, pamiętają, co mówiliście o strażnikach granicznych, którzy bronili naszej ojczyzny przed nielegalnym napływem imigrantów. Dlatego nie będą się garnęli, panie ministrze, do tej służby, chyba że przeprosicie, pokajacie się, powiecie, że nie mieliście racji, i wtedy może to zainteresowanie będzie większe. Kolejną kwestią, która nakłada się na to niskie zainteresowanie jest finansowa sytuacja w Policji. Media donoszą, że oprócz blisko 16 tys. wakatów w Policji brakuje pieniędzy. Jeden z dzienników podał kwotę 1700 mln zł jako dziury budżetowej, która w połowie tego roku już wystąpiła. Tak że to są te realne czynniki, które wpływają na nikłe zainteresowanie służbą.</utt>
      <utt t="reaction">Dzwonek</utt>
      <utt t="norm">Dopiero po ich likwidacji faktycznie można uzupełnić brakujące etaty, wakaty zarówno w Policji, jak i w Straży Granicznej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam posła Krzysztofa Szymańskiego, klub parlamentarny Konfederacja. Nie ma pana posła. Zapraszam panią marszałek Monikę Wielichowską, Klub Parlamentarny Koalicja Obywatelska.</utt>
    </speech>
    <speech speaker="Poseł Monika Wielichowska">
      <utt t="norm">Pani Marszałek! Panie Ministrze! Wysoka Izbo! Stawiam zatem kropkę nad i. 15–16 tys. wakatów w Policji i ponad 2 tys. wakatów w Straży Granicznej to jest, panie ministrze, bardzo dużo. Po zwiększeniu wynagrodzeń policjantów o 20% i wyrównaniu pierwszego uposażenia policjanta i żołnierza przyszedł czas na kolejne systemowe zmiany. Tym razem takie, które niosą za sobą jeden cel, czyli żeby zwiększyć liczbę policjantów i funkcjonariuszy Straży Granicznej. Ułatwienia dla byłych funkcjonariuszy, powrót do służby, preferencje w naborze dla absolwentów klas mundurowych to jest dobry kierunek. Pan poseł Zieliński wyraził dzisiaj wątpliwość w sprawie rządowej propozycji zmian. Panie pośle, dajmy szansę temu projektowi. Jeśli wejdzie on w życie, zacznie funkcjonować…</utt>
      <utt t="interrupt" by="Poseł Jarosław Zieliński">Dajemy, dajemy.</utt>
      <utt t="norm">…będziemy mogli się o tym przekonać, czy przyniesie jakieś pozytywne efekty. Wszyscy mamy nadzieję, że tak, ponieważ musimy zrobić wszystko, żeby mundur znowu miał wzięcie. Musimy wykorzystać każdy plan i każdą</utt>
      <utt t="reaction">Dzwonek</utt>
      <utt t="norm">możliwość, bo po prostu było komu chronić obywateli i obywatelki.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani marszałek. Na tym zakończyliśmy wypowiedzi wszystkich posłów zapisanych do głosu. Odpowiedzi udzieli sekretarz stanu w Ministerstwie Spraw Wewnętrznych i Administracji pan minister Czesław Mroczek. Zapraszam, panie ministrze.</utt>
    </speech>
    <speech speaker="Sekretarz Stanu w Ministerstwie Spraw Wewnętrznych i Administracji Czesław Mroczek">
      <utt t="norm">Szanowna Pani Marszałek! Szanowni Państwo! Chcę przede wszystkim podziękować za stanowiska wszystkich klubów, koła i państwa posłów, którzy się wypowiadaliście. Odnotowałem ze dwa głosy, które podnosiły wątki polityczne, bazując na nieprawdziwych czy – powiedzmy to sobie jasno i wprost – kłamliwych danych. Ale było tyle wypowiedzi, których podstawą czy motywacją była chęć odbudowania potencjału liczebności zarówno Policji, Straży Granicznej, jak i wszystkich polskich służb, że jestem tym po prostu zbudowany i chcę, byśmy razem działali, by do tego w najbliższych latach po prostu doszło. Dziękuję państwu wszystkim za te głosy. Proszę państwa, na szczęście nie mamy aż tylu, czyli 16 tys., wakatów. Mamy w tej chwili z uwagi na zwiększenie… W tym roku zwiększyliśmy liczebność polskiej Policji, jeżeli chodzi o stan etatowy, o 1,8 tys. etatów i to siłą rzeczy powiększyło nam liczbę wakatów. Mamy w tej chwili 13,5 tys., właściwie 13,6 tys. wakatów, ale przed nami są jeszcze dwie tury naboru do Policji. Jestem przeświadczony, że w tym roku rozpoczniemy już proces odbudowywania potencjału liczbowego Policji. Więcej osób będzie przyjętych do Policji, niż ich z Policji odejdzie. Tu zgadzam się panem ministrem Zielińskim: tak, trzeba porównywać dane porównywalne, tzn. jedynie porównywanie tych samych danych ma sens. W związku z tym porównamy sobie stan ewidencyjny w Policji na koniec roku, z 31 grudnia 2023 ze stanem z 31 grudnia 2024 r. Proszę państwa, będzie więcej policjantów, dlatego że w tym roku, według stanu na dzisiaj, zgłosiło nam się o 4 tys. więcej osób. I już widać ten efekt. W tym roku na dzień dzisiejszy jest 16 tys. chętnych, a w tamtym roku było ich niespełna 12 tys. Jeszcze się będą zgłaszali. Tak więc w tej procedurze naborowej mamy kilka tysięcy ludzi, w związku z czym wyrażam przekonanie, że w tym roku będziemy mieli więcej policjantów niż mieliśmy ich w tamtym. To, co dzisiaj państwu przedstawiamy, nad czym państwo pracujecie, nad czym pracujemy już dłuższy czas w ramach tego projektu ustawy, jest jedynie częścią działań, które podjęliśmy, żeby odbudować liczebność i Policji. i Straży Granicznej. Sytuacja w Straży Granicznej jest lepsza, dlatego że już na dzisiaj więcej funkcjonariuszy przyjęto niż ich odeszło, a chodzi o 300 osób. Tak więc w Straży Granicznej będziemy mieli istotne zwiększenie liczby funkcjonariuszy już w tym roku. Proszę państwa, jeżeli chodzi o Policję, ale też o wszystkie formacje, to pierwszy ruch, który wykonaliśmy na początku roku, w zasadzie jeszcze w tamtym roku, w pierwszych dniach naszego urzędowania, stanowiła 20-procentowa podwyżka dla wszystkich funkcjonariuszy i pracowników cywilnych w Policji. Kolejne działanie poprawiające sytuację finansową funkcjonariuszy to zrównanie wysokości pierwszego uposażenia, uposażenia na pierwszym stanowisku w naszych służbach z wysokością uposażenia na pierwszym stanowisku w wojsku, uposażenia żołnierzy szeregowych. To była duża różnica, a w tej chwili już tej różnicy nie ma. Uposażenie żołnierzy, to pierwsze, na najniższym stanowisku, jest takie samo jak pierwsze uposażenie w naszych służbach. Budżet, proszę państwa, na Policję. W 2023 r. budżet Policji wynosił ponad 16 mld zł, a w przyszłym roku w projekcie zapisano na ten cel ponad 20 mld. W związku z tym 23… To jest o 4 mld zł więcej… O 41% zwiększyliśmy nakłady na samą Policję. To pokazuje, jak radykalnie zwiększyliśmy nakłady na Policję i to też będzie przynosić rezultaty. Jak powiedziałem, to, co jest zawarte w tej ustawie z punktu widzenia naboru do Policji i Straży Granicznej, to tylko część działań. Rozpoczynamy proces zmiany systemu uposażeń tak, żeby zobiektywizować ścieżkę rozwoju zawodowego w naszych służbach. Przygotowujemy również nowy wieloletni program dotyczący modernizacji służb i, najkrócej mówiąc, inwestycji. On będzie dotyczył wszystkich naszych służb i będzie w sposób istotny poprawiał sytuację, jeżeli chodzi o wyposażenie w sprzęt, jeżeli chodzi o bazę materialną. Będzie też zwiększał atrakcyjność tej służby. Jednocześnie, zmierzając trochę do osiągnięcia tu poziomu wojskowego, chcemy zwiększyć świadczenia mieszkaniowe dla naszych funkcjonariuszy. I wreszcie chcemy zwiększyć zakres opieki medycznej dla funkcjonariuszy Policji, Straży Granicznej, straży pożarnej i Służby Ochrony Państwa, bo wykonują oni przecież zadania z narażeniem swojego zdrowia i życia. Mamy resortową, można powiedzieć, służbę zdrowia, wiele szpitali. Ten zakres wsparcia medycznego, ochrony medycznej dla funkcjonariuszy musi być szerszy. Proszę państwa, mamy więcej kandydatów, natomiast baza szkoleniowa szkół policyjnych, Akademii Policyjnej pozwala nam przeszkolić ok. 5 tys. osób w ramach szkolenia podstawowego. Żeby odbudować potencjał, powinniśmy przyjmować 7–8 tys. osób rocznie. To pokazuje, jaki jest problem. Nie wystarczy podjąć tych wszystkich działań, które opisałem, chodzi o działania finansowe, o to, żeby pozbyć się wreszcie upartyjnienia formacji, przywrócić wiarygodność Policji, trzeba jeszcze zbudować bazę szkoleniową. Nie wystarczy bowiem, jak państwo zaznaczaliście, że policjant zostanie przyjęty do Policji: żeby mógł podjąć służbę, musi być odpowiednio przeszkolony, wyszkolony, musi posiadać umiejętność przeprowadzenia prawidłowej interwencji. W związku z tym podjęliśmy też zakrojone na szeroką skalę działania, żeby tę bazę poszerzyć, tak żebyśmy mogli uruchomić proces odbudowy liczebności Policji. Wprowadziliśmy szkolenia hybrydowe z wykorzystaniem – tam, gdzie można – szkolenia zdalnego. Wykorzystujemy bazę w garnizonach Policji, tworząc ośrodki, niekoniecznie budując od podstaw szkoły policyjne. W ten sposób już w tym roku przeszkolimy kilka tysięcy osób więcej, bo oprócz szkolenia podstawowego nowo przyjętych policjantów szkoleni muszą być policjanci w służbie, ci, którzy chcą awansować. Żeby awansować, trzeba przejść odpowiednie szkolenia. Kilkanaście czy nawet kilkadziesiąt tysięcy policjantów czeka na szkolenia kilka lat. Nie awansuje, dlatego że nie ma miejsc na szkolenia w szkołach policyjnych. To jest dziedzictwo, które przejęliśmy. Z tym musimy się borykać, nie tylko z prostymi ruchami w zakresie zwiększenia finansowego, bo to jest niewystarczające. W związku z tym wierzę, że w tych wszystkich działaniach, które będą podejmowane, tak jak dzisiaj, będziemy mogli współpracować, żeby odbudować potencjał polskich służb: Policji, Straży Granicznej, straży pożarnej, Służby Ochrony Państwa. Proszę państwa, odniosę się do samego projektu już bardzo krótko. Bo państwo pokazaliście te główne regulacje i wszystkie wypowiedzi były trafne. Trudno tutaj coś dodawać. Ale chcę zwrócić państwa uwagę… Były pewne wątpliwości, np. w stosunku do oddziałów mundurowych, oddziałów o profilu mundurowym. Jeżeli w tak niewielkim stopniu absolwenci tych klas dotychczasowych zasilali formacje, to czy istotne zwiększanie nakładów na te klasy mundurowe przyniesie właściwy efekt? Proszę państwa, powiem państwu tak: bardzo nie zgadzam się z takim modelem funkcjonowania, w którym administracja państwa, rządowa i samorządowa, daje jakąś ofertę młodym ludziom – bo klas policyjnych jest ponad 200, a blisko 70 tych o profilu Straży Granicznej – i robi to w sposób niewłaściwy. Uważam, że – nawet gdyby ten efekt był niewielki, chociaż wierzę, że będzie większy, zaraz powiem dlaczego – powinniśmy te klasy o profilu mundurowym zorganizować w sposób należyty, żeby był jednakowy dla całej Polski program nauczania. Minister edukacji narodowej określi ten program w uzgodnieniu z ministrem spraw wewnętrznych i administracji. W sposób istotny zwiększymy udział formacji Policji i Straży Granicznej we współpracy z tymi szkołami. Będzie większe zainteresowanie, będzie większy zakres kształcenia z zakresu bezpieczeństwa, najkrócej mówiąc. Nawet jeżeli te osoby nie trafią później do formacji, to wiedza o funkcjonowaniu państwa, o zasadach funkcjonowania służb i w ogóle wiedza z zakresu bezpieczeństwa przecież nie pójdzie na marne. Poza tym te klasy cieszą się dosyć dużym zainteresowaniem. Poziom nauczania w tych klasach i wyniki osiągane przez uczniów są naprawdę dobre. To jest czasami przecież taka myśl różnych szkół o tym, że uatrakcyjnienie ich oferty szkolnej… W tych klasach najczęściej jest wysoki poziom nauczania, a będzie jeszcze wyższy dzięki tym regulacjom, które wprowadzimy. Jeżeli chodzi o służbę kontraktową, to ona będzie miała wręcz rewolucyjne skutki, tak zakładam, jeżeli chodzi o Straż Graniczną. Służba kontraktowa jest instytucją prawną funkcjonującą w Siłach Zbrojnych, w wojsku, w Policji. W Policji była wykorzystywana w niewielkim stopniu, chcemy to ożywić. Tak naprawdę pan gen. Kochańczyk pokazuje mi, że w zasadzie ona nie była wykorzystana. Teraz rozpoczniemy… M.in. powracający do służby byli funkcjonariusze mogą mocno wesprzeć nas w procesie szkolenia, przyjmowania do służby młodych ludzi. Ale jak powiadam, zasadnicze znaczenie ona będzie miała w Straży Granicznej. W Straży Granicznej nie było dotychczas instytucji prawnej służby kontraktowej. Poprzez tę instytucję, instytucję służby kontraktowej będziemy chcieli w Straży Granicznej stworzyć oddziały na wzór oddziałów prewencji w Policji, czyli tak naprawdę oddziały do bezpośredniej i fizycznej ochrony granicy państwowej, których do tej pory w Straży Granicznej nie było. To będzie działanie o naprawdę dużych skutkach oddziaływania. Wierzę, że już za kilka miesięcy, kiedy ta ustawa, jeżeli państwo ją przyjmiecie, wejdzie w życie, będziemy dokonywali naboru, przeprowadzimy kilkumiesięczne szkolenie. W Straży Granicznej oddziały bezpośredniej i fizycznej ochrony granicy rozpoczną już służbę na granicy polsko-białoruskiej. Proszę państwa, tak jak powiadam, cieszę się z takiego stanowiska wszystkich klubów. Dziękuję za państwa pracę. Uchwalmy tę ustawę. Ona jest częścią odbudowywania potencjału naszych formacji, służb. Po prostu zróbmy to. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie ministrze. Czy sprawozdawca komisji pan poseł Wojciech Król chce zabrać głos? Nie widzę.</utt>
      <utt t="interrupt" by="Głos z sali">Nie.</utt>
      <utt t="norm">Zamykam dyskusję. W związku z tym, że w czasie drugiego czytania zgłoszono do przedłożonego projektu ustawy poprawki, marszałek Sejmu kieruje ten projekt ustawy ponownie do Komisji Administracji i Spraw Wewnętrznych w celu przedstawienia sprawozdania. Przystępujemy do rozpatrzenia punktu 18. porządku dziennego: Sprawozdanie Komisji Gospodarki i Rozwoju o rządowym projekcie ustawy o zmianie ustawy o udostępnianiu informacji gospodarczych i wymianie danych gospodarczych (druki nr 554 i 654). Proszę pana posła Jerzego Meysztowicza o przedstawienie sprawozdania komisji. Bardzo proszę, panie pośle.</utt>
    </speech>
    <speech speaker="Poseł Sprawozdawca Jerzy Meysztowicz">
      <utt t="norm">Pani Marszałek! Wysoki Sejmie! Mam przyjemność przedstawić sprawozdanie Komisji Gospodarki i Rozwoju o rządowym projekcie ustawy o zmianie ustawy o udostępnianiu informacji gospodarczych i wymianie danych gospodarczych, druk nr 554. Marszałek Sejmu skierował w dniu 22 lipca tego roku powyższy projekt ustawy do Komisji Gospodarki i Rozwoju do pierwszego czytania. Komisja Gospodarki i Rozwoju po przeprowadzeniu pierwszego czytania oraz rozpatrzeniu tego projektu ustawy na posiedzeniu w dniu 12 września 2024 r. wnosi, aby Wysoki Sejm uchwalić raczył załączony projekt ustawy. Ta ustawa nie wzbudzała kontrowersji na posiedzeniu komisji. Jedyne poprawki to poprawki legislacyjne, które wniosło Biuro Legislacyjne. Żadnych innych uwag do tej ustawy na posiedzeniu komisji nie było. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Jako pierwszy głos zabierze pan poseł Wiesław Krajewski, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Wiesław Krajewski">
      <utt t="norm">Szanowna Pani Marszałek! Wysoka Izbo! W imieniu Klubu Parlamentarnego Prawo i Sprawiedliwość przedstawiam stanowisko w sprawie projektu ustawy o zmianie ustawy o udostępnianiu informacji gospodarczych i wymianie danych gospodarczych, druk sejmowy nr 554. W uzasadnieniu omawianego projektu ustawy, który ma na celu nowelizację ustawy z dnia 9 kwietnia 2010 r. o udostępnianiu informacji gospodarczych i wymianie danych gospodarczych, czytamy, że projekt ustawy ma na celu ułatwienie biurom informacji gospodarczej realizację obowiązków ustawowych, a proponowane zmiany uproszczą i doprecyzują obowiązujące przepisy ustawy oraz wyeliminują wątpliwości interpretacyjne. Z częścią argumentacji zaproponowanych porządkowych zmian można się zgodzić, niemniej jednak nie można zaakceptować całości projektu omawianej ustawy w szczególności z uwagi na rozszerzenie katalogu podmiotów służb w dostępności do danych. Omawiany projekt ustawy nadmiernie rozszerza dostęp służbom do biura informacji gospodarczej. Trzeba zaznaczyć, że służby obecnie posiadają wystarczający dostęp do tych informacji, więc powinny w ramach tej dostępności pracować, a nie jak to zostało zaproponowane w zapisach omawianego projektu ustawy, poszerzać pole inwigilacji obywateli i przedsiębiorców. Poza zwiększeniem katalogu poszczególnych służb mogących inwigilować obywateli projekt ten daje możliwość upoważnienia poszczególnym policjantom, strażnikom granicznym i żandarmom wojskowym do pozyskania takich informacji. Projekt ustawy umożliwia więc dostęp do danych BIK nawet każdemu funkcjonariuszowi, jeśli upoważni go właściwy komendant. Ochrona danych osobowych nakazuje zaciśnięcie dostępu do danych wrażliwych, a tu wprowadzany jest bardzo szeroki dostęp do danych przedsiębiorców, które służby będą mogły sobie swobodnie i dowolnie przeglądać. Ta kwestia w obowiązujących zapisach ustawy jest uporządkowana i nie ma ani konieczności, ani uzasadnienia, aby rozszerzać katalog poszczególnych służb w dostępności do biura informacji gospodarczej. Klub Parlamentarny Prawo i Sprawiedliwość z uwagi na powyższą argumentację nie poprze przedłożonego projektu ustawy o udostępnianiu informacji gospodarczych i wymianie danych gospodarczych zawartego w druku sejmowym nr 554. Bardzo dziękuję za uwagę.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam panią poseł Dorotę Marek, Klub Parlamentarny Koalicja Obywatelska.</utt>
    </speech>
    <speech speaker="Poseł Dorota Marek">
      <utt t="norm">Szanowna Pani Marszałek! Wysoka Izbo! Projektowana nowelizacja ustawy o udostępnianiu informacji gospodarczych i wymianie danych gospodarczych ma na celu usprawnienie funkcjonowania biur informacji gospodarczej oraz wyeliminowanie istniejących wątpliwości. Zmiany te mają uprościć i doprecyzować przepisy. Jednym z kluczowych problemów, które rozwiązują proponowane zmiany, jest brak spójności ustawy z innymi przepisami prawnymi, w szczególności z ustawą o doręczeniach elektronicznych oraz Kodeksem postępowania administracyjnego. Nowe rozwiązania wprowadzą możliwość zastosowania milczącego załatwiania sprawy, jeżeli nie ma zastrzeżeń ze strony ministra lub organów opiniujących takich jak Ministerstwo Sprawiedliwości czy prezes Urzędu Ochrony Danych Osobowych. Zmiana ta znacznie przyspieszy procedury administracyjne. Innym istotnym zagadnieniem jest brak wiedzy klientów na temat działalności biur oraz cen usług. Proponowane zmiany zobowiążą biura do publikowania informacji o opłatach za określone czynności w wyraźnym miejscu na ich stronach internetowych, co ułatwi okazjonalnym klientom korzystanie z usług tychże biur. Kolejnym problemem jest brak możliwości aktualizacji wykazu biur przez ministra. Nowelizacja nakłada na biura obowiązek informowania ministra o zmianie lokalizacji, co pozwoli na bieżącą aktualizację wykazu. Dodatkowo projekt ustawy ułatwi uzyskiwanie informacji gospodarczych przez jednostki podległe ministrowi spraw wewnętrznych i administracji oraz ministrowi obrony narodowej. Obecnie uzyskanie tych informacji wymaga zgody komendanta głównego Policji lub komendanta głównego Straży Granicznej. Nowelizacja poszerzy krąg uprawnionych jednostek o Służbę Kontrwywiadu Wojskowego, Służbę Wywiadu Wojskowego oraz Żandarmerię Wojskową. Zmiany w przepisach mają również na celu usprawnienie nadzoru ministra nad biurami. Aktualnie nadzór ten jest sformalizowany i czasochłonny, gdyż wymaga przeprowadzenia aż dwóch postępowań: kontrolnego oraz administracyjnego. Nowelizacja ma na celu uproszczenie tych procedur, co przyczyni się do skrócenia czasu potrzebnego na nadzór nad działalnością biur. Projekt ustawy przewiduje również szereg zmian o charakterze porządkowym i doprecyzowującym, np. biura będą zobowiązane do informowania ministra o zmianie nazwy firmy, a także o publikowaniu regulaminów zarządzania danymi w określonym terminie. Nowelizacja ustawy ma na celu nie tylko usprawnienie działalności biur, ale również zwiększenie transparentności i dostępności informacji gospodarczych, co wpłynie pozytywnie na bezpieczeństwo obrotu gospodarczego oraz ułatwi przedsiębiorcom i konsumentom korzystanie z usług biur informacji gospodarczej. Dlatego, szanowni państwo, Wysoka Izbo, w imieniu klubu Koalicji Obywatelskiej wnoszę o przyjęcie ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam panią poseł Elżbietę Burkiewicz, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Elżbieta Burkiewicz">
      <utt t="norm">Pani Marszałek! Wysoka Izbo! Mam zaszczyt przedstawić opinię Klubu Parlamentarnego Polska 2050 – Trzecia Droga dotyczącą rządowego projektu ustawy o zmianie ustawy o udostępnianiu informacji gospodarczych i wymianie danych gospodarczych, druki nr 554 oraz 654. Projekt przedmiotowej nowelizacji ustawy koncentruje się na uproszczeniu i doprecyzowaniu przepisów w celu zwiększenia efektywności biur informacji gospodarczej, dążąc jednocześnie do zgodności ustawy o udostępnianiu informacji gospodarczych z innymi aktami prawnymi, takimi jak: ustawa o doręczeniach elektronicznych oraz Kodeks postępowania administracyjnego. Nowelizacja odpowiada na problemy zidentyfikowane w toku dotychczasowego stosowania ustawy, eliminując bariery w dostępie do informacji gospodarczych oraz poprawiając funkcjonowanie biur informacji gospodarczej. Nowelizacja wprowadza także zmiany mające na celu uproszczenie nadzoru ministra nad biurami, eliminując nadmierną formalizację procesu kontrolnego. Nowy tryb działania ministra pozwoli na rozwiązywanie nieprawidłowości bez konieczności wszczynania pełnych postępowań administracyjnych, co ma zmniejszyć koszty i czasochłonność nadzoru. Projekt nowelizacji powinien mieć również pozytywny wpływ na relacje biur z przedsiębiorcami poprzez zwiększenie przejrzystości w zakresie cenników i ofert usług, a w szczególności dotyczy to mikro-, małych i średnich firm. W efekcie zmiany te przyczynią się do ogólnej poprawy funkcjonowania rynku informacji gospodarczej w Polsce. Jednak Klub Parlamentarny Polska 2050 – Trzecia Droga ma również uwagi krytyczne odnośnie do omawianego projektu ustawy. Informuję, że do tej ustawy składamy poprawki dotyczące art. 1 pkt 6 lit. b–d. Uważamy, że bezpieczeństwo nie wyklucza praworządności. Jesteśmy za skutecznym ściganiem przestępców, ale przeciw zbyt szerokiemu dostępowi do informacji o obywatelu. Proponowana treść poprawki umożliwia wykonywanie przez służby zadań przy poszanowaniu praw jednostki i zminimalizowaniu ryzyka wykorzystywania danych obywateli poza ustawowymi granicami prawa. Możliwości ochrony kontroli przez organy państwa muszą być bardzo wyraźnie określone. Pani Marszałek! Wysoka Izbo! Pragnę poinformować, że klub Polska 2050 – Trzecia Droga po wprowadzeniu proponowanych przez nas poprawek i pozostałych zmian zawartych w rządowym projekcie omawianej ustawy będzie głosował za przyjęciem tej nowelizacji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam pana posła Mirosława Adama Orlińskiego, Klub Parlamentarny Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Mirosław Adam Orliński">
      <utt t="norm">Szanowna Pani Marszałek! Panie Ministrze! Szanowni Państwo! Mam zaszczyt w imieniu Klubu Parlamentarnego Polskie Stronnictwo Ludowe – Trzecia Droga przedstawić i zaprezentować projekt ustawy o zmianie ustawy o udostępnianiu informacji gospodarczych i wymianie danych gospodarczych. Projekt dotyczy ułatwienia biurom informacji gospodarczej realizacji obowiązków ustawowych. Zakładana i proponowana zmiana ma przede wszystkim uprościć i doprecyzować przepisy ustawy oraz wyeliminować wątpliwości interpretacyjne. Dotyczy to zwłaszcza tych przepisów związanych z funkcjonowaniem biur. Ma to na celu ułatwienie także biurom informacji gospodarczej realizacji ich ustawowych obowiązków. Upraszcza ona i doprecyzowuje odpowiednie przepisy. Proponowane rozwiązanie wynika także, z czym mogliśmy się zapoznać, głównie z doświadczeń ministra właściwego do spraw gospodarki związanych przede wszystkim z nadzorem nad działalnością tych biur oraz przeprowadzonymi tam kontrolami. Wiemy, że wiele wniosków, wiele pomysłów, które zostały właśnie tutaj wprowadzone w formie zapisów, propozycji konkretnych zmian, wynika właśnie z tych kontroli. I należy zauważyć, że regulacje w zakresie udostępniania tych informacji gospodarczych obowiązują od 2003 r. Obecnie działalność gospodarczą w Polsce polegającą na udostępnianiu tych informacji gospodarczych wykonują cztery biura. Te główne zmiany, o których mówimy w poszczególnych artykułach, to: uzupełnienie katalogu informacji gospodarczych, które mogą zostać przekazane do biura, o adres doręczeń elektronicznych podmiotu niebędącego konsumentem – brak jego wskazania w tym katalogu – uregulowanie tak naprawdę procedury zatwierdzania przez ministra tych regulaminów, zarządzania danymi biurami. Zatwierdzanie następuje tutaj po przeprowadzeniu postępowania administracyjnego, w toku którego regulamin, jego zmiany są opiniowane przez ministra sprawiedliwości i przez urząd związany z ochroną danych osobowych. Obecnie to postępowanie kończy się wydaniem przez ministra decyzji administracyjnej odpowiednio zatwierdzającej i odmawiającej zatwierdzenia lub umarzającej to postępowanie. Tutaj w przypadku braku zastrzeżeń ministra gospodarki do tego regulaminu i uzyskania pozytywnych opinii ministra sprawiedliwości i z Urzędu Ochrony Danych Osobowych wniosek biura będzie załatwiany pozytywnie w trybie milczącym zakończenia tego postępowania, o czym tutaj mówimy. Minister nie będzie też związany treścią opinii tych organów opiniujących. Są tutaj opisane także pewne zmiany porządkowe, np. regulamin zarządzania danymi będzie uchwalany przez zarząd biura, czego dotąd nie było. Nakłada to także na ministra obowiązek poinformowania biura o załatwieniu sprawy milcząco, co też zostało właśnie doprecyzowane. Wprowadzony zostaje termin, w którym minister publikuje zatwierdzony regulamin. Proponuje się także nałożenie na biuro obowiązków informowania ministra o zmianach firmy, pod którą działa, i to też ma charakter porządkowy. Ułatwienie korzystania z usług biura przez klientów. Chodzi o doprecyzowanie tych spraw, o których tutaj mówiliśmy, czyli o cennik pewnych usług. Jest tu doprecyzowanie większości tych przepisów. Zmiany mają na celu umożliwienie biurom także realizacji obowiązku umieszczania w rejestrze zapytań informacji o podmiocie, któremu ujawniono informację gospodarczą. Jest doprecyzowanie tych zapisów, a także te końcowe artykuły, a tak naprawdę nie artykuły, tylko zmiany. W art. 25 są wymienione jednostki podległe ministrowi spraw wewnętrznych i administracji i na wniosek tego ministra proponuje się tutaj rozszerzenie kręgu podmiotów uprawnionych do otrzymywania informacji gospodarczych. Podobnie, jeżeli chodzi o jednostki podległe ministrowi obrony narodowej. Również na wniosek ministra projekt zakłada rozszerzenie katalogu podmiotów uprawnionych do otrzymywania informacji gospodarczych. Rozszerzenie to ma w swym zamyśle być usprawnieniem, które ma na celu przyspieszenie dostępu do tych informacji w celu realizacji zadań powierzonych tym służbom. Jako Klub Parlamentarny Polskie Stronnictwo Ludowe – Trzecia Droga popieramy ten projekt. Dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam pana posła Arkadiusza Sikorę, klub parlamentarny Lewicy.</utt>
    </speech>
    <speech speaker="Poseł Arkadiusz Sikora">
      <utt t="norm">Pani Marszałek! Wysoka Izbo! W imieniu klubu Lewicy chciałbym przedstawić stanowisko w sprawie projektu ustawy o zmianie ustawy o udostępnianiu informacji gospodarczych i wymianie danych gospodarczych. Korzystanie z danych przy prowadzeniu działalności gospodarczej jest dzisiaj absolutnie podstawą każdej szanującej się firmy, a łatwe dotarcie do nich jest bezcenne. Dlatego tak ważne jest, aby dane te były w sposób przejrzysty i usystematyzowany nie tylko gromadzone, ale przede wszystkim udostępniane biurom informacji gospodarczej, zwanych w tej ustawie „biurami”. Według obecnego stanu na rynku w Polsce działają cztery biura informacji gospodarczej. Są to: ERIF Biuro Informacji Gospodarczej, BIG InfoMonitor, Krajowy Rejestr Długów BIG oraz Krajowe Biuro Informacji Gospodarczej. Ustawa, nad którą pracujemy, powstała w 2003 r. i już po raz trzeci jest nowelizowana. I bardzo dobrze. Otoczenie gospodarcze oraz powiększające się obszary zbierania danych zwłaszcza w ostatnim czasie nabrały dynamiki, dlatego musimy nadążyć za tymi zmianami. Zmiany w ustawie mają na celu uprościć i doprecyzować przepisy oraz wyeliminować wątpliwości interpretacyjne. Obecne zmiany w ustawie obejmują przede wszystkim dostosowanie do innych przepisów prawa, które powstały już po ostatniej zmianie obecnej ustawy, tak aby były one spójne z ustawą o doręczeniach elektronicznych oraz ze zmienionym Kodeksem postępowania administracyjnego. Ustawa wprowadza m.in. wymagania wprowadzenia rozwiązań mających na celu ułatwienie korzystania z usług biura przez klientów, którzy nie są zainteresowani stałą współpracą z biurem, lecz zamierzają dokonać jednorazowych czynności. Reguluje i upraszcza tryb nadzoru oraz przeprowadzania kontroli właściwego ministra nad działalnością biur, co wynikło właściwie po ostatnich kontrolach tych biur, także m.in. procedurę zatwierdzania przez ministra regulaminów oraz zmian regulaminów zarządzania danymi biurami. Wprowadza obowiązek umieszczania w rejestrze zapytań informacji o podmiocie, któremu ujawniono informacje gospodarcze, czego do tej pory nie było. Na wniosek ministra spraw wewnętrznych i administracji proponuje się w ustawie rozszerzenie kręgu podmiotów uprawnionych do otrzymywania informacji gospodarczych oraz informacji z rejestru zapytań o organy Policji, w tym komendanta Centralnego Biura Śledczego Policji, komendanta Biura Spraw Wewnętrznych Policji, komendanta Centralnego Biura Zwalczania Cyberprzestępczości, komendanta wojewódzkiego, stołecznego Policji lub upoważnionych przez nich policjantów, oraz o organy Straży Granicznej, w tym komendanta Biura Spraw Wewnętrznych Straży Granicznej, komendanta oddziału Straży Granicznej lub upoważnionych przez nich funkcjonariuszy oraz inspektora nadzoru wewnętrznego lub upoważnionego przez niego inspektora biura. Ma to na celu dokładniejszy monitoring firm, z którymi instytucje państwa zamierzają w przyszłości współpracować, zamawiać u nich towary czy usługi. Ma to także istotne znaczenie w kontekście sprawności i skuteczności realizacji przez służby porządku publicznego ich zadań ustawowych, w szczególności tych związanych z zapobieganiem i wykrywaniem przestępstw gospodarczych oraz ściganiem ich sprawców. Na wniosek ministra obrony narodowej projekt rozszerza katalog podmiotów uprawnionych do otrzymywania informacji gospodarczych oraz informacji rejestru zapytań prowadzonego przez biuro. Katalog pozostaje rozszerzony o następujące podmioty: szefa Służby Kontrwywiadu Wojskowego, szefa Służby Wywiadu Wojskowego oraz komendanta głównego Żandarmerii Wojskowej, komendanta oddziału Żandarmerii Wojskowej lub upoważnionych przez nich żołnierzy tej formacji. Klub Lewicy przychyla się do wprowadzonych w ustawie zmian i będzie głosował za ich przyjęciem. Dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Na tym wyczerpaliśmy wysłuchanie oświadczeń w imieniu klubów. Do pytań nie zapisał się żaden z posłów, więc proszę o zabranie głosu sprawozdawcę komisji pana posła Jerzego Meysztowicza. Czy pan poseł chce zabrać głos? Nie. Dziękuję bardzo. Zamykam dyskusję. W związku z tym, że w trakcie drugiego czytania zgłoszono do przedłożonego projektu ustawy poprawki, marszałek Sejmu kieruje ten projekt ustawy ponownie do Komisji Gospodarki i Rozwoju w celu przedstawienia sprawozdania. Przystępujemy do rozpatrzenia punktu 19. porządku dziennego: Sprawozdanie Komisji Kultury i Środków Przekazu o poselskim projekcie uchwały w sprawie ustanowienia Dnia Pamięci Ofiar Zagłady Osób z Zaburzeniami Psychicznymi na terenach okupowanej Polski podczas II wojny światowej (druki nr 614 i 641). Proszę pana posła Piotra Adamowicza o przedstawienie sprawozdania komisji. Bardzo proszę, panie pośle.</utt>
    </speech>
    <speech speaker="Poseł Sprawozdawca Piotr Adamowicz">
      <utt t="norm">Pani Marszałek! Wysoka Izbo! Mam zaszczyt przedstawić sprawozdanie Komisji Kultury i Środków Przekazu o poselskim projekcie uchwały w sprawie ustanowienia Dnia Pamięci Ofiar Zagłady Osób z Zaburzeniami Psychicznymi na terenach okupowanej Polski podczas II wojny światowej, druk nr 614. Marszałek Sejmu zgodnie z odpowiednimi przepisami po zasięgnięciu opinii Prezydium Sejmu skierował w dniu… Przepraszam, bo mi za chwilę spadnie i będzie łomot. Skierował w dniu 26 sierpnia tego roku powyższy projekt uchwały do Komisji Kultury i Środków Przekazu do pierwszego czytania. Komisja Kultury i Środków Przekazu po przeprowadzeniu pierwszego czytania oraz rozpatrzeniu tego projektu uchwały na posiedzeniu w dniu 11 września tego roku wnosi o podjęcie przez Wysoki Sejm załączonego projektu uchwały. Tyle formalności. Panie i Panowie Posłowie! Pani Marszałek! Tą uchwałą zajmuję się nieprzypadkowo na tym właśnie wrześniowym posiedzeniu Sejmu. Ten haniebny proceder na ziemiach Polski rozpoczął się najprawdopodobniej w 3. tygodniu wojny. Znana jest konkretna i pewna data planowanej eksterminacji pensjonariuszy Krajowego Zakładu Psychiatrycznego w Kocborowie, w Starogardzie Gdańskim, na Pomorzu. Jest to dokładnie 22 września 1939 r. Z prośbą o ustanowienie przez Wysoką Izbę dnia pamięci o zagładzie osób z zaburzeniami psychicznymi zwróciło się Polskie Towarzystwo Psychiatryczne, a konkretnie jego sekcja historyczna. Należy przypomnieć, że nie jest to inicjatywa nowa. Polskie Towarzystwo Psychiatryczne zwracało się co prawda nie z tożsamym, ale z podobnym wnioskiem w czasie VIII kadencji Sejmu. Reprezentantem kilkudziesięciu posłów wspierających tenże projekt była już niestety śp. poseł Iwona Śledzińska-Katarasińska. Jesienią 2012 r. Rada Ministrów kierowana przez pana Mateusza Morawieckiego negatywnie zaopiniowała projekt upamiętnienia zagłady osób z zaburzeniami psychicznymi, czyli w konsekwencji w ówczesnym Sejmie projekt nie doczekał się procedowania. Zagłada osób psychicznie chorych w Polsce w czasie II wojny światowej nie jest powszechnie znana. Należy wspomnieć, że debiutancką powieścią Stanisława Lema był „Szpital przemienienia” wydany w 1955 r., opisujący te tragiczne wydarzenia. Rzecz charakterystyczna: to pierwsze wydanie „Szpitala przemienienia” w połowie lat 50. zostało ocenzurowane. Na kanwie tej powieści Lema powstał film fabularny o takim samym tytule, także „Szpital przemienienia”, w reżyserii Edwarda Żebrowskiego. Wysoka Izbo! Ustanowienie tego dnia pamięci byłoby istotne nie tylko dla przypominania o tragedii tych osób, tej grupy osób. Polskie Towarzystwo Psychiatryczne podkreśla, że przyczyni się to również do zmiany stosunku do osób chorych psychicznie, które nadal są wykluczone społecznie i stanowią grupę obywateli drugiej kategorii. Docenienie faktu ich tragicznej śmierci byłoby jednocześnie przywróceniem odebranej im godności. Kończąc, chciałbym podziękować reprezentantom środowiska polskich psychiatrów za przypomnienie o tym ważnym projekcie oraz za czynne zaangażowanie w prace Komisji Kultury i Środków Przekazu. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Sejm ustalił, że w dyskusji nad tym punktem porządku dziennego wysłucha 3-minutowych oświadczeń w imieniu klubów i koła. Otwieram dyskusję. Jako pierwszego zapraszam pana posła Piotra Glińskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Piotr Gliński">
      <utt t="norm">Pani Marszałek! Wysoki Sejmie! Klub Prawa i Sprawiedliwości popiera przedłożoną uchwałę. W pewnym zakresie jesteśmy jej współautorami, tym bardziej ze zdziwieniem słuchałem słów pana przewodniczącego, który odnosił się do uchwały polskiego rządu z 2011 r., nie wiem, może 2017 r.</utt>
      <utt t="interrupt" by="Poseł Piotr Adamowicz">2018, panie pośle.</utt>
      <utt t="norm">2018 r. Nie wiem, na komisji o tym nie dyskutowaliśmy. Nie wiem, po co pan wprowadza ten wątek. Jeszcze raz powtórzę: klub Prawa i Sprawiedliwości uchwałę popiera i jest współautorem tej uchwały, treści tej uchwały, która jest przedłożona. Uchwała jest bardzo ważna, ponieważ przede wszystkim wyraża hołd ofiarom tych zbrodni, o których była mowa. Ofiarom może najbardziej bezbronnym, ofiarom, które podlegały niemieckiemu ludobójstwu. Wyraża także szacunek dla każdego istnienia i życia ludzkiego. Wyraża hołd bohaterom, bo bardzo wielu psychiatrów, pielęgniarek, ludzi, którzy opiekowali się osobami chorymi, próbowało ich bronić, broniło ich i także ponosiło śmierć, tak jak dr Karol Mikulski w Gostyninie. O nim z kolei był film dokumentalny „Śmierć psychiatry” z 2012 r. Ta uchwała odnosi się oczywiście także do ludobójstwa Niemiec na narodzie polskim w czasie II wojny światowej. Podkreśla, że te zbrodnie przeciwko niewinnym i bezbronnym osobom z zaburzeniami psychicznymi należały do pierwszych systematycznie prowadzonych praktyk i technik ludobójstwa niemieckiego. Przypominam, że większość tych zbrodni niemieckich nigdy nie została rozliczona, nie mówiąc już o jakimkolwiek zadośćuczynieniu związanym z tymi mordami i z tymi zbrodniami. Wreszcie ta uchwała wspomina, co nie zawsze jest praktykowane, a być powinno, sprawców – w tym imiennie, często nigdy nieukaranych – zbrodni niemieckiego ludobójstwa Polaków, ale nie tylko, bo mówimy o osobach z zaburzeniami psychicznymi w ogóle. Dziękując wszystkim, którzy wyszli z inicjatywą dotyczącą tej uchwały, jeszcze raz podkreślam, że</utt>
      <utt t="reaction">Dzwonek</utt>
      <utt t="norm">klub Prawa i Sprawiedliwości popiera przedłożoną uchwałę. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Krzysztofa Piątkowskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Krzysztof Piątkowski">
      <utt t="norm">Szanowna Pani Marszałek! Panie i Panowie Posłowie! Dziś Sejm Rzeczypospolitej Polskiej staje przed historycznym obowiązkiem, by upamiętnić ofiary jednej z najbardziej brutalnych, a zarazem najmniej znanych zbrodni II wojny światowej – zagłady osób z zaburzeniami psychicznymi. Ustanawiając 22 września dniem pamięci ofiar zagłady osób z zaburzeniami psychicznymi na terenach okupowanej Polski, oddajemy głos tym, którzy zostali bezlitośnie uciszeni przez nazistowską machinę śmierci. 22 września 1939 r. w Kocborowie na Pomorzu rozpoczęła się planowa eksterminacja pensjonariuszy krajowego zakładu psychiatrycznego. Był to jeden z pierwszych aktów systematycznego ludobójstwa, które wkrótce objęło inne placówki w Polsce, a także osoby chore psychicznie na terenie Niemiec i innych krajów okupowanych. W ramach tej zbrodniczej akcji nazwanej później akcją T4 zamordowano ok 200 tys. osób, z czego ok 20 tys. stanowili polscy obywatele. Zbrodnie te były częścią szeroko zakrojonego planu likwidacji ludzi uznanych przez reżim nazistowski za niegodnych życia. Osoby chore psychicznie oraz niepełnosprawne według ideologii hitlerowskiej miały być eliminowane jako niezdolne do życia w społeczeństwie. Eksterminacja tych osób stała się poligonem doświadczalnym dla nazistowskich zbrodniarzy, którzy testowali na nich metody masowego zabijania, m.in. po raz pierwszy na taką skalę zastosowano gaz. Te wydarzenia to nie tylko makabryczna statystyka, to historia ludzi, którzy zostali bestialsko zamordowani z powodu swojej choroby i bezbronności. W Kocborowie obok dorosłych zbijano również dzieci – warto o tym pamiętać. Pensjonariusze nie mieli szansy na obronę ani ucieczkę. Byli zdani na łaskę i niełaskę oprawców. Mordowano nie tylko Polaków, ale także osoby przywiezione z Niemic, dla których polskie szpitale psychiatryczne stały się miejscami egzekucji. Na terenach okupowanej Polski eksterminacja osób chorych psychicznie rozpoczęła się już w pierwszych tygodniach wojny. Te zbrodnie nie były odosobnione, miały miejsce w wielu zakładach takich jak Poznań, Owińska koło Poznania, Dziekanka koło Gniezna, Kościan, Warta, Gostynin, Świecie, Chełm, Choroszcz pod Białymstokiem, Kulparków koło Lwowa, Wilno, Kobierzyn koło Krakowa, Otwock i podłódzka Kochanówka. Warto przy tym wspomnieć, że łódzki szpital psychiatryczny Kochanówka był miejscem tragicznych wydarzeń, o których pamięć jest równie ważna jak pamięć o Kocborowie, choćby dlatego, że zamordowano tam kilkudziesięcioro dzieci, kilkaset osób zdrowych, byłych pacjentów, których podstępem Niemcy zwabili do szpitala. Należy pamiętać, że zagłada osób chorych psychicznie była wstępem do innej przerażającej zbrodni, która miała nadejść – Holokaustu. Metody eksterminacji opracowane i doskonalone na pacjentach szpitali psychiatrycznych zostały później zastosowane wobec milionów ofiar żydowskich, romskich i innych grup uznanych przez nazistów, Niemców za podludzi. Nie możemy jednak zapomnieć o bohaterach, którzy w obliczu tej tragedii starali się bronić najsłabszych.</utt>
      <utt t="reaction">Dzwonek</utt>
      <utt t="norm">Dr Mikulski, dr Halina Jankowska to przykłady polskich psychiatrów, którzy z narażeniem własnego życia próbowali ratować swoich pacjentów. Wielu z nich zapłaciło najwyższą cenę za swoją odwagę, ginąc wraz z tymi, których nie zdołali ochronić. Bardzo dziękuję w imieniu swojego klubu Koalicji Obywatelskiej za tę inicjatywę i gorąco ją popieramy.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam pani poseł Barbara Okuła, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Barbara Okuła">
      <utt t="norm">Pani Marszałek! Wysoka Izbo! Zagłada osób z chorobami psychicznymi podczas II wojny światowej jest faktem bardzo mało znanym. Nazistowskie Niemcy od początku ustaliły kategorię ludzi niezasługujących na życie. Byli to Żydzi, Cyganie, homoseksualiści, a także osoby z zaburzeniami psychicznymi. To właśnie ich zagłada była początkiem ludobójstwa i poligonem, który posłużył nazistom do wypracowania skutecznych metod zabijania ludzi na skalę przemysłową oraz testowania sposobów unicestwiania. Zabijanie osób z zaburzeniami psychicznymi zaczęło się już w pierwszych dniach II wojny światowej i tak naprawdę zapoczątkowało ludobójcze zbrodnie III Rzeszy. W trakcie okupacji naszego kraju Niemcy zamordowali ponad 20 tys. chorych psychicznie różnych narodowości: Polaków, Żydów, Niemców, Ukraińców, Litwinów, Łotyszów czy Białorusinów. Ginęli oni otruci gazem, rozstrzeliwani, głodzeni oraz przetrzymywani w ciężkich warunkach higienicznych sprzyjających szerzeniu się chorób zakaźnych. To była masowa eutanazja, która rozpoczęła się właśnie w Polsce. Warto uświadamiać, kto stanowił w czasie wojny pierwszą grupę ofiar i dlaczego nie było to przypadkową decyzją. Ludzie z chorobami psychicznymi postrzegani byli jako mniej potrzebni oraz mniej wartościowi społecznie, dlatego też skazani byli na śmierć jako pierwsi. Naszym obowiązkiem jest więc uświadamiać społeczeństwo i edukować, że osoby z chorobami psychicznymi mają takie samo prawo do życia, szacunku i akceptacji. Potrzebna jest też edukacja pokazująca ważność i równość społeczną tych osób, żeby nie czuły się gorsze niż pozostała część społeczeństwa. Udział w pracach komisji osób z zaburzeniami psychicznymi, m.in. ze schizofrenią, był szczególnie ważny podczas czytania tejże uchwały, gdyż przybliżył ich problemy oraz to, jak ważne jest leczenie, normalne życie, społeczne uznanie oraz równe traktowanie. Często pozbawiani są oni możliwości założenia rodziny, podjęcia pracy zawodowej oraz kontaktów towarzyskich, co powoduje wykluczenie społeczne. Pamiętajmy o tym, że choroba psychiczna podobnie jak choroby somatyczne mogą być skutecznie leczone dzięki postępowi medycyny. Dzięki wykorzystaniu farmakoterapii i psychoterapii pacjenci zdolni są do funkcjonowania w społeczeństwie w taki sam sposób jak osoby zdrowe. Dlatego dziś ze smutkiem, ale i ze zgrozą odnosimy się do tego fragmentu przeszłości, odrzucamy ideologię podziałów. Wiemy, że o osoby z zaburzeniami psychicznymi trzeba dbać tak samo jak o każdego innego chorego, leczyć je i czynić ich życie lepszym. Dlatego ustanowienie 22 września Dniem Pamięci Ofiar Zagłady Osób z Zaburzeniami Psychicznymi przyjmujemy jako wyraz pamięci o tych ludziach, ale także jako kolejną przestrogę przed dzieleniem społeczeństwa na lepszych i gorszych. Należy również pamiętać o postawie polskich lekarzy psychiatrów oraz pielęgniarek i opiekunów medycznych, którzy próbowali chronić swoich pacjentów od śmierci</utt>
      <utt t="reaction">Dzwonek</utt>
      <utt t="norm">, a w niektórych przypadkach, nie chcąc zostawiać ich samych, ginęli razem z nimi. Klub Polska 2050 popiera tę uchwałę.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. W imieniu klubu Polskie Stronnictwo Ludowe – Trzecia Droga wystąpi pan minister Marek Biernacki. Zapraszam.</utt>
    </speech>
    <speech speaker="Poseł Marek Biernacki">
      <utt t="norm">Szanowna Pani Marszałek! Wysoka Izbo! W imieniu Klubu Parlamentarnego PSL – Trzecia Droga mam honor przedstawić stanowisko w sprawie sprawozdania komisji o poselskim projekcie uchwały w sprawie ustanowienia Dnia Pamięci Ofiar Zagłady Osób z Zaburzeniami Psychicznymi na terenach okupowanej Polski podczas II wojny światowej. Oczywiście jest to naturalne i cieszymy się, że ta uchwała jest. Podziękowanie dla wszystkich inicjatorów tej uchwały. Popieramy ją w pełni. Bardzo ciekawy jest moment uchwalenia tej ustawy. Chcę skoncentrować się na fakcie troszeczkę mniej znanym, ale bardzo istotnym: 2 września tego roku odbył się w Chojnicach wielki pogrzeb 700 Polaków, których ciała, szczątki zostały wydobyte, odkryte w Dolinie Śmierci na Polach Igielskich. Wśród tych 700 Polaków 218 osób to były osoby chore umysłowo, osoby, które były z krajowego zakładu opieki społecznej będącego filią szpitala psychiatrycznego w Kocborowie. To jest też ważne, że musimy pamiętać, że te pierwsze egzekucje, które odbywały się u nas, odbywały się w trakcie tzw. zbrodni pomorskiej. Np. ta egzekucja w Dolinie Śmierci odbywała się blisko miasta Chojnic. A dlaczego blisko miasta Chojnic? Bo przedtem rozstrzelano inteligencję i wszystkich Polaków. Też o tym pamiętajmy. To były pewne kompleksowe działania. Zbrodnicza etyka hitlerowska w imię zasady, iż to, co słabe, należy zniszczyć, nie tylko dopuszczała, ale nawet wprost nakazywała wymordować nieszczęśliwych ludzi. Pomimo że byli oni zupełnie niewinni, nieszkodliwi, całkowicie bezbronni i największą ich zbrodnią w oczach hitlerowców było to, że nie byli w stanie pracować i przynosić korzyści Niemcom. Z tego powodu stracili oni prawo do życia, musieli przejść drogę wiodącą do Doliny Śmierci, męczeńską drogę, aby nie zabierać miejsca w zakładach dla innych ofiar, które miały po nich przyjść i nastąpić. Warto pamiętać, że jeszcze do tego czasu zakładano, że w Dolinie Śmierci zginęło 400 osób. Odkrycia, które nastąpiły m.in. w maju… W maju odkryto w rowie strzeleckim z 1939 r. zakopane ciała pomordowanych ze szpitala psychiatrycznego w Kocborowie. W tym miejscu warto i należy podziękować pracownikom IPN-u, prokuratorom IPN-u. Należy podziękować też wolontariuszom, dr. Dawidowi Kobiałce, którzy tak ciężko pracowali i odkryli po latach te zwłoki. Co więcej, chcę też podziękować miastu Chojnice i proboszczowi bazyliki Jackowi Dawidowskiemu za uroczysty pogrzeb, który się odbył. Zostali pochowani. 188 trumien, w tym 218 osób z oddziału, z filii, z zakładu w Kocborowie.</utt>
      <utt t="reaction">Dzwonek</utt>
      <utt t="norm">Musimy o tym pamiętać. Mówię o tym przykładzie dlatego, że było to piękne zdarzenie: wszyscy mieszkańcy Chojnic wyszli i oddali hołd pomordowanym. Co więcej, musimy też pamiętać o tym, że to nadal trwa i muszą się znaleźć środki na identyfikację ofiar, ponieważ mamy DNA tych ofiar. Mamy też księgi, które świadczą o tym, kto został wśród tych 218 niepełnosprawnych zamordowany. Musimy też to zidentyfikować. Dzięki pracy śledczej powinniśmy to zidentyfikować.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo.</utt>
    </speech>
    <speech speaker="Poseł Marek Biernacki">
      <utt t="norm">Przepraszam, pani marszałek. To święto musi służyć też szerszej refleksji: że możemy przebaczyć, ale nie możemy zapomnieć, a musimy naszą pamięć kultywować. Bo to jest gwarancja, że to się więcej nie powtórzy. Dziękuję, pani marszałek.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam panią poseł Darię Gosek-Popiołek, klub parlamentarny Lewica.</utt>
    </speech>
    <speech speaker="Poseł Daria Gosek-Popiołek">
      <utt t="norm">Pani Marszałek! Wysoka Izbo! Naszym obowiązkiem jest pamiętać i nie pozwolić zapomnieć nikomu o zbrodniach III Rzeszy, cierpieniach ofiar nazistowskich Niemiec. Dziś, ustanawiając 22 września Dniem Pamięci Ofiar Zagłady Osób z Zaburzeniami Psychicznymi na terenach okupowanej Polski podczas II wojny światowej, upamiętniamy tych najsłabszych, wykluczonych. Eksterminacja osób z zaburzeniami psychicznymi rozpoczęła się w pierwszych tygodniach okupacji w Świeciu nad Wisłą, gdzie rozstrzeliwano pacjentów szpitala psychiatrycznego wraz z polskimi więźniami politycznymi, a także z dyrektorem szpitala, dr. Józefem Władysławem Bednarzem, który nie opuścił swoich pacjentów do końca. 22 września 1939 r. przystąpiono do systematycznego mordowania pensjonariuszy Krajowego Zakładu Psychiatrycznego w Kocborowie na Pomorzu. W 1940 r. esesmani zamordowali pacjentów, w tym 18 dzieci z Wojewódzkiego Komunalnego Szpitala Psychiatrycznego w Chełmie. Naziści przejmowali szpital po szpitalu i skazywali pacjentów na okrutną śmierć z głodu. W szpitalu w Kobierzynie z głodu zmarła połowa z tysiąca pacjentów. To wszystko była akcja zaplanowana z całym okrucieństwem, bo osoby z zaburzeniami psychicznymi uznano za niezdolne do współżycia społecznego, niezasługujące na godne życie. W wyniku działań nazistów w Polsce zginęło 20 tys. osób – dorosłych i dzieci. Mordowano także lekarzy, którzy próbowali ocalić swoich pacjentów. I to na osobach z zaburzeniami psychicznymi niemieccy okupanci wypróbowali większość metod zabijania, które potem wykorzystali w obozach. Przypominamy dziś skalę cierpienia i upamiętniamy tych, którzy przy swoich pacjentach trwali. Dziękuję bardzo oczywiście inicjatorom, ale także osobom, które zabiegały o przywrócenie pamięci o tych zbrodniach, wszystkim tym, którzy przez lata przypominali o eksterminacji osób z zaburzeniami psychicznymi. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Romana Fritza, klub parlamentarny Konfederacja.</utt>
    </speech>
    <speech speaker="Poseł Roman Fritz">
      <utt t="norm">Dziękuję bardzo. Szanowna Pani Marszałek! Wysoka Izbo! Niech mi będzie wolno przedstawić w paru słowach rys historyczny, a następnie skupię na wydarzeniach w moim mieście, w szpitalu psychiatrycznym w Rybniku, który powstał w roku 1886. Gdy w roku 1939 Niemcy wkroczyli do Rybnika, akcja uśmiercania ludzi trwała od kilku miesięcy. Działo się to w ramach akcji T4. Nazwa wzięła się od adresu biura koordynującego akcję, które znajdowało się przy Tiergartenstraße 4. Początkowo ograniczano się do zabijania chorych noworodków. Prawdopodobnym impulsem była tu tzw. sprawa dziecka Kretschmara. Pod koniec roku 1938 lub na początku 1939 r. do kancelarii Adolfa Hitlera wpłynął list, w którym nijaki Kretschmar, ojciec niemowlęcia, pisał o swoim dziecku: Urodziło się z niedorozwojem jednej stopy, było pozbawione jednego przedramienia, ślepe i z wrodzonym idiotyzmem. Jeśli to możliwe, proszę, aby temu dziecku udzielono łaski śmierci, tak aby je usunąć. Hitler polecił swojemu osobistemu lekarzowi dr. Karlowi Brandtowi, aby ten zbadał dziecko i po potwierdzeniu informacji z listu zabił je. Tak też się stało. Dziecku prawdopodobnie podano śmiertelny zastrzyk. Hitler polecił szefowi swojej kancelarii, by w przyszłości z podobnymi przypadkami postępować tak samo, a już 18 sierpnia 1939 r. wydano w tej sprawie tajne zarządzenie z określonymi procedurami. Jednym z głównych wykonawców i animatorów całej akcji mordowania dzieci był pochodzący z Rybnika dr Ernst Buchalik. Jesienią 1939 r. akcję rozszerzono na pacjentów szpitali psychiatrycznych. Używano wobec nich określenia, że ich życie jest niewarte życia, lebensunwertes Leben, że nie mają prawa żyć i należy ich uśmiercić dla dobra społeczeństwa. Mordowano ich na różne sposoby: stosowano zastrzyki z trucizny, uśmiercano w mobilnych i stacjonarnych komorach gazowych, rozstrzeliwano i duszono za pomocą tlenku węgla. Z zachowanej dokumentacji wynika, że w Rybniku w lutym 1940 r. akcja już trwała. SS poleciło, by zacząć od rozwiązania problemu Żydów. Niemal cały personel szpitala został wymieniony na rdzennie niemiecki, ale część miejscowych pozostawiono. Pacjentów traktowano w sposób całkowicie nieludzki. Przeprowadzano na nich eksperymenty medyczne, głodzono ich, bito, kaleczono, celowo zarażano gruźlicą i aplikowano nieznane medykamenty, powodując śmierć w męczarniach. Akcję wstrzymano w roku 1941 po głośnym kazaniu kard. Clemensa Augusta Grafa von Galena, biskupa Münsteru, zwanego z racji odważnych antynazistowskich wypowiedzi Lwem z Münsteru. Mówił: Biada ludowi Niemiec, gdzie zabija się niewinnych, a ich mordercy pozostają bezkarni. Nie mamy do czynienia z maszynami, końmi i krowami, których jedyny cel polega na służeniu ludzkości, wytwarzaniu dóbr dla człowieka</utt>
      <utt t="reaction">Dzwonek</utt>
      <utt t="norm">– maszyny można złomować, a zwierzęta zaprowadzić do rzeźni, kiedy nie spełniają już swoich funkcji. Nie, mamy do czynienia z ludzkimi istotami, naszymi bliźnimi, naszymi braćmi i siostrami, z biednymi, chorymi ludźmi, jeśli chcecie: z ludźmi nieproduktywnymi. Ale czy oni utracili prawo do życia? Czy wy i ja sam mamy prawo żyć tylko tak długo, jak długo jesteśmy użyteczni, dopóki inni uznają nas za takich? Działania w ramach akcji T4 wznowiono w roku 1942, zalecając stosowanie specjalnej diety, czyli praktycznie doprowadzanie do śmierci głodowej. Oblicza się, że w Rybniku w latach 1940–1945 na skutek tych morderczych działań życie straciło co najmniej 3 tys. pacjentów. Drugi akt tej tragedii rozegrał się pod koniec stycznia 1945 r., kiedy to niemiecki personel szpitala uciekł, pozostawiając 1,7 tys. pacjentów wraz z garstką miejscowego personelu bez pożywienia i w nieogrzewanych pomieszczeniach. Zostali oni wygłodzeni, przeżyło raptem 300 osób. Pacjenci wychodzili z terenu szpitala w poszukiwaniu jedzenia i padali pod straszliwym ogniem sowieckich bądź niemieckich kul. I na koniec taka dygresja, proszę państwa: cywilizacja śmierci w postaci zwolenników eutanazji, ale również aborcji, ma właśnie takie wzorce – hitlerowskie Niemcy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Na tym zakończyliśmy wystąpienia w imieniu klubów. Do pytań zapisały się trzy osoby. Jako pierwszy wystąpi – zapraszam – pan Dariusz Matecki, Klub Parlamentarny Prawo i Sprawiedliwość. Ustalam czas na minutę.</utt>
    </speech>
    <speech speaker="Poseł Dariusz Matecki">
      <utt t="norm">Szanowna Pani Marszałek! Mówimy o eksterminacji ludzi niewartych życia, jak nazywali ich barbarzyńcy, czyli naród niemiecki. Szacuje się, że w czasie II wojny światowej Niemcy wymordowali ok. 200 tys. osób niepełnosprawnych umysłowo i fizycznie. 17 marca 1940 r. w Szpitalu dla Nerwowo i Psychicznie Chorych w Gostyninie zjawiła się niemiecka komisja. Nakazała ona dyrektorowi placówki dr. Karolowi Mikulskiemu pod groźbą aresztu przygotowanie w ciągu 24 godzin listy pacjentów nierokujących, jeżeli chodzi o wyzdrowienie. Lekarz odmówił wykonania polecenia, a następnego dnia popełnił samobójstwo. Jego śmierć miała charakter symbolicznej odmowy sprzeniewierzenia się świętym zasadom obowiązującym każdego lekarza. Niemcy i tak wymordowali chorych ze szpitala. Dr Karol Mikulski może być dziś wzorem dla polskich lekarzy, którzy znów są stawiani pod murem. Chodzi o zniszczenie ich sumień przez rząd Donalda Tuska. Dziś lekarze pod groźbą kar dla szpitali są zmuszani do zabijania dzieci, w tym dzieci, u których wykryto niepełnosprawność.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle…</utt>
    </speech>
    <speech speaker="Poseł Dariusz Matecki">
      <utt t="norm">Czy poparcie dla</utt>
      <utt t="reaction">Dzwonek</utt>
      <utt t="norm">tej dzisiejszej inicjatywy oznacza, że wycofacie się jednocześnie z haniebnych praktyk…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
      <utt t="interrupt" by="Poseł Dariusz Matecki">Naprawdę? Wstyd, pani marszałek.</utt>
      <utt t="norm">Naprawdę. Panie pośle, w sytuacji, w której mówimy o śmierci ludzi niepełnosprawnych w trakcie ludobójstwa podczas II wojny światowej…</utt>
      <utt t="reaction">Wypowiedź poza mikrofonem</utt>
      <utt t="norm">Proszę słuchać, jak mówię.</utt>
      <utt t="interrupt" by="Poseł Dariusz Matecki">A czym jest zabicie dziecka niepełnosprawnego?</utt>
      <utt t="norm">Wykorzystywanie tego politycznie nie dosyć, że jest niegodne, ale jest po prostu okropne. Natomiast bardzo…</utt>
      <utt t="interrupt" by="Poseł Dariusz Matecki">…karanie szpitali za… To jest niegodne. Nie macie prawa moralnego.</utt>
      <utt t="norm">Nie dziwi mnie to w pana przypadku. Proszę opuścić salę, tak byłoby najlepiej. Dziękuję.</utt>
      <utt t="reaction">Oklaski</utt>
      <utt t="norm">Zapraszam pana posła Krzysztofa Piątkowskiego.</utt>
    </speech>
    <speech speaker="Poseł Krzysztof Piątkowski">
      <utt t="norm">Pani Marszałek! Panie i Panowie Posłowie! Ustanowienie 22 września jako dnia pamięci ofiar zagłady osób z zaburzeniami psychicznymi w okupowanej Polsce to nie tylko gest upamiętnienia, ale także krok ku światowemu uznaniu tej zbrodni. Ten dzień może stać się symbolem globalnym, wpisanym w kalendarz praw człowieka przez Amnesty International i uznanym przez ONZ jako międzynarodowy dzień pamięci. To ważne. Polska ma szansę nadać temu tragicznemu rozdziałowi historii nowy wymiar, przestrzegając świat przed tym, do czego prowadzi dehumanizacja i obojętność wobec cierpienia najsłabszych. Niech to przesłanie wybrzmi także na arenie międzynarodowej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Henryka Szopińskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Henryk Szopiński">
      <utt t="norm">Pani Marszałek! Wysoka Izbo! Bardzo dziękuję wnioskodawcom za wniesienie projektu tej uchwały pod obrady Wysokiej Izby, bowiem ustanowienie Dnia Pamięci Ofiar Zagłady Osób z Zaburzeniami Psychicznymi na terenie okupowanej Polski podczas II wojny światowej jest niesłychanie ważnym aktem pamięci, bo to właśnie zagłada osób chorych psychicznie zapoczątkowała ludobójcze zbrodnie III Rzeszy. W wyniku tych haniebnych działań śmierć poniosło, jak już tutaj wielokrotnie padło, kilkadziesiąt tysięcy najsłabszych i bezbronnych, chorych psychicznie ludzi, nie tylko z Polski, ale też z terenów podbitych i z Niemiec, którzy posłużyli niemieckim nazistom do przetestowania skutecznych metod zabijania ludzi na masową skalę. Nie możemy o tym zapomnieć. Ustanowienie tego dnia wzmacnia możliwość wpisania tego dnia pamięci do kalendarza praw człowieka Amnesty International i uznania go przez ONZ jako międzynarodowy dzień pamięci. Tutaj poseł Piątkowski już o tym mówił. To ważne, aby nadać pamięci tych wydarzeń wymiar międzynarodowy. Celem tej uchwały jest nie tylko oddanie hołdu pomordowanym, ale również upamiętnienie heroicznej postawy polskich psychiatrów</utt>
      <utt t="reaction">Dzwonek</utt>
      <utt t="norm">, którzy ryzykując własne życie, próbowali ratować życie swoich pacjentów. Jestem przekonany, że za podjęciem tej ważnej uchwały podniosą rękę wszyscy posłowie tej Izby. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Na tym wyczerpaliśmy listę posłów zapisanych do głosu. Zapraszam sprawozdawcę komisji pana posła Piotra Adamowicza.</utt>
    </speech>
    <speech speaker="Poseł Piotr Adamowicz">
      <utt t="norm">Dziękuję, pani marszałek. Krótko, jeśli mogę prosić. Pani Marszałek! Panie i Panowie Posłowie! Zabieram głos dlatego, że zostałem niejako wywołany do tablicy przez pana posła Glińskiego, w związku z tym chciałem wyjaśnić. Panie Pośle! Panie i Panowie! Ja nie byłem posłem VIII kadencji, więc nie wiem, co było procedowane, jak było procedowane.</utt>
      <utt t="reaction">Wypowiedź poza mikrofonem</utt>
      <utt t="norm">Panie pośle, bardzo proszę. Natomiast, jak podkreślam, zwrócili się nie tylko do mnie, ale też do mnie, przedstawiciele środowiska polskich psychiatrów, którzy jednocześnie pokazali dokumentację z VIII kadencji, i tam jest decyzja negatywna. Jest mi przykro, ale taka, panie pośle, jest prawda. Naprawdę nie jest moją winą, że w IX kadencji, mając pełnię władzy w Sejmie – pomijam rząd – nie przygotowaliście tej uchwały. Tylko tyle chciałem. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zamykam dyskusję. Do głosowania nad projektem uchwały przystąpimy w bloku głosowań. Przystępujemy do rozpatrzenia punktu 20. porządku dziennego: Sprawozdanie Komisji Spraw Zagranicznych oraz Komisji Sprawiedliwości i Praw Człowieka o rządowym projekcie ustawy o ratyfikacji Międzynarodowej Konwencji w sprawie ochrony wszystkich osób przed wymuszonym zaginięciem, przyjętej w Nowym Jorku dnia 20 grudnia 2006 r. (druki nr 589 i 642). Proszę pana posła Krystiana Łuczaka o przedstawienie sprawozdania komisji.</utt>
    </speech>
    <speech speaker="Poseł Sprawozdawca Krystian Łuczak">
      <utt t="norm">Pani Marszałek! Wysoka Izbo! Szanowni Państwo! Mam ogromną przyjemność przedstawić sprawozdanie Komisji Spraw Zagranicznych oraz Komisji Sprawiedliwości i Praw Człowieka o rządowym projekcie ustawy o ratyfikacji Międzynarodowej Konwencji w sprawie ochrony wszystkich osób przed wymuszonym zaginięciem, przyjętej w Nowym Jorku dnia 20 grudnia 2006 r. Rządowy projekt ustawy o ratyfikacji Międzynarodowej Konwencji w sprawie ochrony wszystkich osób przed wymuszonym zaginięciem, przyjętej w Nowym Jorku, pozwala na realizację podjętego przez Polskę w dniu 25 czerwca 2013 r. zobowiązania do ścigania i karania wymuszonych zaginięć oraz do zapobiegania im. Mówimy zarówno o sytuacji pozbawienia wolności przez funkcjonariuszy państwa, jak i przez osoby działające z upoważnienia, z pomocą lub za wiedzą państwa. Jednak z uwagi na odmowę przyznania faktu pozbawienia wolności lub ukrywanie losu czy miejsca pobytu osoby zaginionej sytuuje to zaginioną osobę poza ochroną prawa. Od momentu podpisania przez Polskę konwencji ukształtowała się już praktyka wykładni i stosowania tego instrumentu. Konwencję ratyfikowało 18 krajów członkowskich Unii Europejskiej, a jej stronami stały się w sumie 72 państwa, w tym większość państw Rady Europy. Mając na względzie aktualną sytuację międzynarodową i wojnę trwającą za naszą wschodnią granicą, warto podkreślić, że konwencję ratyfikowała również Ukraina. Nie bez znaczenia w procesie podejmowania decyzji o ratyfikacji konwencji przez Polskę pozostaje fakt zarzutów odnoszących się do czynów o znamionach wymuszonego zaginięcia, czyli odbierania dzieci rodzicom i ukrywania informacji o ich miejscu pobytu w celu ich wynarodowienia, które Międzynarodowy Trybunał Karny postawił prezydentowi Federacji Rosyjskiej Władimirowi Putinowi oraz rosyjskiej komisarz ds. praw dziecka Marii Lwowej-Biełowej. Jak wiemy, jednym z następstw rosyjskiej inwazji na Ukrainę, było zaginięcie tysięcy ukraińskich dzieci, w tym również pozbawionych opieki sierot. Niektóre z nich zostały z pogwałceniem jakichkolwiek przepisów międzynarodowych traktatów i konwencji wywiezione z ojczyzny przez rosyjskich żołnierzy. Setki ukraińskich dzieci trafiło do tzw. obozów rekreacyjnych w Rosji, aby w ten sposób chronić się przed ostrzałem, atakami i przemocą w rodzinnych miastach. Jednak, jak się okazało, były tam przetrzymywane przez długie miesiące wbrew woli rodziców lub prawnych opiekunów. Znamy też przypadki przymusowej rusyfikacji, indoktrynacji i wykorzystywania porwanych dzieci jako narzędzia rosyjskiej propagandy. Inicjatorzy i organizatorzy deportacji są ścigani za zbrodnie wojenne. Poważny problem z występowaniem zjawiska wymuszonych zaginięć obserwujemy również w przypadku prześladowań opozycji w Republice Białorusi. Chociaż aktualnie brakuje sygnałów świadczących o istnieniu problemów wymuszonych zaginięć w Rzeczypospolitej Polskiej, nasze przystąpienie do konwencji ma istotne znaczenie dla procesu umacniania się międzynarodowego konsensusu potwierdzającego niezgodność opisywanej w konwencji praktyki z podstawowymi zasadami prawa międzynarodowego. Ponadto ratyfikacja dokumentu przez znaczącą liczbę państw ułatwi zwiększenie presji i pociągnięcie do odpowiedzialności państw sprawców. W sprawozdaniach składanych przez Rzeczpospolitą Polską na forum Organizacji Narodów Zjednoczonych z wykonania konwencji mogłaby się znaleźć informacja o stanie śledztw, faktycznych sprawcach zbrodni oraz o braku współpracy Federacji Rosyjskiej przy ich wyjaśnianiu. Ratyfikacja konwencji uprawnia do ścigania każdego wymuszonego zaginięcia nawet popełnionego poza terytorium państwa strony oraz odnosi się do wyjaśnienia wszystkich przypadków wymuszonych zaginięć, do których doszło na terytorium państwa strony niezależnie od przynależności państwowej osób odpowiedzialnych. W celu efektywnej realizacji zadań wynikających z konwencji rekomendujemy uznanie kompetencji Komitetu do Spraw Wymuszonych Zaginięć, w tym w zakresie przyjmowania i rozpatrywania zawiadomień indywidualnych i międzypaństwowych. Nie bez znaczenia jest fakt, że uzyskanie przez Rzeczpospolitą Polską wpływu na obsadę Komitetu do Spraw Wymuszonych Zaginięć ułatwi prowadzenie proaktywnej polityki wymiany poparć w ramach systemu Narodów Zjednoczonych. Zdaniem Ministerstwa Spraw Zagranicznych konwencja stanowi jeden z tzw. core instruments, czyli podstawowych instrumentów Organizacji Narodów Zjednoczonych z zakresu praw człowieka. Dlatego jej ratyfikacja nie tylko pomoże skutecznie zwalczać proceder wymuszonych zaginięć przez społeczność międzynarodową, ale także zwiększy wpływ Polski na treść zaleceń międzynarodowych wypracowywanych na gruncie konwencji i na sposób jej wykładni. To z kolei po kilku latach rażących zaniedbań w polskiej polityce zagranicznej pozwoli na odzyskanie wizerunku Rzeczypospolitej Polskiej jako państwa przestrzegającego standardów prawnych i będzie dowodem, że prawa człowieka zajmują w naszym kraju należne im miejsce. Dlatego komisja rekomenduje przyjęcie rządowego projektu ustawy o ratyfikacji Międzynarodowej Konwencji w sprawie ochrony wszystkich osób przed wymuszonym zaginięciem. Bardzo dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Sejm ustalił, że w dyskusji nad tym punktem porządku dziennego wysłucha 3-minutowych oświadczeń w imieniu klubów i koła. Otwieram dyskusję. Jako pierwszy głos zabierze pan poseł Dariusz Matecki, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Dariusz Matecki">
      <utt t="norm">Szanowna Pani Marszałek! Bardzo krótko. Przystąpienie do tej konwencji stało się niezwykle istotne po agresji Rosji na Ukrainę. Kradzież dzieci, wymuszanie takich zaginięć zasługuje na szczególne potępienie. Ten instrument podnosi rangę tego problemu. Działania w kierunku ratyfikacji podjęło już kierownictwo resortu w poprzednim rządzie i klub Prawa i Sprawiedliwości będzie to popierał. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Annę Wojciechowską, Klub Parlamentarny Koalicja Obywatelska.</utt>
    </speech>
    <speech speaker="Poseł Anna Wojciechowska">
      <utt t="norm">Pani Marszałek! Wysoka Izbo! Mam zaszczyt w imieniu klubu Platformy Obywatelskiej przedstawić stanowisko dotyczące przedmiotowego projektu ustawy. Poprzemy oczywiście ten projekt. W dniu 25 czerwca 2013 r., jak wspominał już pan poseł sprawozdawca, Rzeczpospolita podpisała Międzynarodową Konwencję w sprawie ochrony wszystkich osób przed wymuszonym zaginięciem. Minęło już 10 lat, a mimo to ta ustawa nie została dotychczas ratyfikowana. Konwencja jest to jeden z tzw. podstawowych instrumentów Organizacji Narodów Zjednoczonych z zakresu praw człowieka i jej przedmiot jest powszechnie uznawany za niesamowicie, niezwykle istotny. Projekt dotyczy zobowiązania państwa strony do uznania określonych zachowań fizycznych za przestępstwa i sankcjonowanie ich środkami właściwymi dla prawa karnego. Samo pojęcie „wymuszone zaginięcie” to jest zatrzymanie, areszt, porwanie lub inna forma pozbawienia wolności przez funkcjonariuszy państwa albo osoby lub grupy osób działające z upoważnienia lub z pomocą, lub za wiedzą państwa, kiedy towarzyszy temu odmowa uznania faktu pozbawienia wolności lub ukrywania losu czy miejsca pobytu osoby zaginionej, co sytuuje tę osobę poza ochroną prawa. Konwencja nakłada na państwa strony obowiązek osądzenia i odpowiednio surowego ukarania nie tylko sprawców wymuszonych zaginięć, lecz również tego, kto zleca, namawia bądź nakłania do popełnienia tego czynu. Również przełożeni, którzy wiedzieli lub świadomie lekceważyli informacje, które jasno wskazywały, że podwładni pozostający pod ich rzeczywistą władzą i kontrolą popełnili przestępstwo wymuszonego zaginięcia lub zamierzali je popełnić. Jest to bardzo poważny problem jeszcze w bardzo wielu krajach na całym świecie, szczególnie za naszą wschodnią granicą, np. w trakcie agresji Federacji Rosyjskiej na Ukrainę czy też prześladowania opozycji na Białorusi. Przykładem są m.in. ukraińskie dzieci porwane przez Rosjan, o których rodzice do dnia dzisiejszego nie wiedzą, gdzie jest ich miejsce pobytu i czy w ogóle żyją. Brak związania się konwencją przez Rzeczpospolitą Polską mimo upływu 10 lat od podpisania może sprawiać niezasadne wrażenie, że Polska sama ma problemy ze zgodnością swojego prawa lub praktyki z przewidzianymi w niej standardami lub też, że próbuje ukryć naruszenia przed organami międzynarodowymi. Ratyfikacja wpłynie pozytywnie na nasz wizerunek jako państwa przestrzegającego wszelkich standardów prawnoczłowieczych i będzie dowodem na to, że prawa człowieka</utt>
      <utt t="reaction">Dzwonek</utt>
      <utt t="norm">są dla nas bardzo istotne. Konwencja powołuje do życia Komitet do Spraw Wymuszonych Zaginięć i to jest też dla nas bardzo ważne, bo…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł.</utt>
    </speech>
    <speech speaker="Poseł Anna Wojciechowska">
      <utt t="norm">…mamy szansę, możemy również w nim zasiadać. Bardzo dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Ewę Schädler, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Ewa Schädler">
      <utt t="norm">Szanowna Pani Marszałek! Panowie Ministrowie! Wysoka Izbo! Mam zaszczyt zaprezentować stanowisko klubu Polska 2050 wobec rządowego projektu ustawy o ratyfikacji Międzynarodowej Konwencji w sprawie ochrony wszystkich osób przed wymuszonym zaginięciem. Nasze stanowisko jest podobne do wszystkich przedstawionych do tej pory przez kluby z prostej przyczyny: to już dawno powinno być zrobione. Uprowadzenie dzieci tudzież uprowadzenie ludzi, pozbawienie ich podstawowych praw nie powinno już mieć miejsca, dlatego Polska 2050 poprze ten rządowy projekt. Mam nadzieję, że przysłuży się to temu, że już nie będziemy świadkami takich uprowadzeń. Dziękuję pięknie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Adama Dziedzica, Klub Parlamentarny Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Adam Dziedzic">
      <utt t="norm">Pani Marszałek! Wysoka Izbo! Mimo upływu ponad 10 lat od podpisania konwencji międzynarodowej w sprawie ochrony wszystkich osób przed wymuszonym zaginięciem Polska do tej pory jej nie ratyfikowała. Ta konwencja jest jednym z tzw. podstawowych instrumentów Organizacji Narodów Zjednoczonych z zakresu praw człowieka, a i przedmiot jest powszechnie uważany za niezwykle istotny. Wymuszone zaginięcia stanowią bowiem poważny problem w wielu państwach świata, w tym za wschodnią granicą Rzeczypospolitej, np. w związku z agresją Federacji Rosyjskiej na Ukrainę czy też prześladowaniami opozycji w Republice Białorusi. Możemy przyjąć za pewnik, że im większa liczba państw przystępuje do takich instrumentów, tym bardziej umacnia się międzynarodowy konsensus potwierdzający niezgodność danej praktyki z podstawowymi zasadami prawa międzynarodowego. Ułatwia to zwiększenie presji i pociąganie do odpowiedzialności państw dopuszczających się takich praktyk. Konwencja zawiera przepisy mające na celu zapobieganie wymuszonym zaginięciom. Przede wszystkim osoby pozbawione wolności muszą być przetrzymywane w oficjalnym miejscu zatrzymania i podlegać rejestracji. Osoby pozbawione wolności muszą mieć zapewnione prawo do kontaktu ze światem zewnętrznym, zwłaszcza z rodziną, pełnomocnikiem, mają też prawo do opieki dyplomatycznej. Obecnie prawo polskie penalizuje czyn o znamionach wymuszonego zaginięcia jako odrębne przestępstwo tylko jeżeli jest zbrodnią przeciwko ludzkości, tj. zostało popełnione w ramach masowego zamachu lub choćby w jednym z powtarzających się zamachów skierowanych przeciwko grupie ludności podjętych w celu wykonania lub wsparcia polityki państwa lub organizacji. Ratyfikacja konwencji zrodzi obowiązek wprowadzenia do Kodeksu karnego odrębnego przestępstwa wymuszonego zaginięcia popełnionego także poza szczególnym i wyżej wskazanym kontekstem sytuacyjnym. Ratyfikacja wpłynie pozytywnie na wizerunek Rzeczypospolitej Polskiej jako państwa przestrzegającego wszystkich standardów prawno-człowieczych. Będzie dowodem, że prawa człowieka odzyskują należne im miejsce w polskiej polityce zagranicznej. Przystąpienie do konwencji przez Rzeczpospolitą Polską stanowiłoby wyraźne zamanifestowanie sprzeciwu wobec naruszeń, których ofiarami byli w przeszłości obywatele polscy, choćby ofiary systemów stalinowskiego czy hitlerowskiego. Związanie się konwencją nie spowoduje bezpośrednich obciążeń finansowych dla Rzeczypospolitej Polskiej. Zobowiązania ze strony polskiej będą finansowane w ramach limitu wydatków właściwych dysponentów części budżetowych przewidzianych corocznie w ustawie budżetowej dla ministra sprawiedliwości i nie będą stanowiły tytułu do zwiększenia wydatków. Natomiast w dłuższej perspektywie umocnienie wizerunku Rzeczypospolitej Polskiej jako państwa przestrzegającego prawa człowieka może mieć pozytywny wpływ na poczucie bezpieczeństwa obywateli. W związku z powyższym klub Polskie Stronnictwo Ludowe – Trzecia Droga przychyla się do projektu ustawy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam panią poseł Katarzynę Ueberhan, klub parlamentarny Lewicy.</utt>
    </speech>
    <speech speaker="Poseł Katarzyna Ueberhan">
      <utt t="norm">Szanowna Pani Marszałek! Panowie Ministrowie! Wysoka Izbo! Mam przyjemność przedstawić stanowisko klubu Lewicy wobec sprawozdania połączonych Komisji Spraw Zagranicznych oraz Komisji Sprawiedliwości i Praw Człowieka w sprawie rządowego projektu ustawy o ratyfikacji Międzynarodowej Konwencji w sprawie ochrony wszystkich osób przed wymuszonym zaginięciem, przyjętej w Nowym Jorku dnia 20 grudnia 2006 r. To projekt z druku sejmowego nr 589 wraz ze sprawozdaniem zawartym w druku nr 642. Powyższy projekt przewiduje wyrażenie zgody na dokonanie przez prezydenta Rzeczypospolitej Polskiej ratyfikacji międzynarodowej konwencji w sprawie ochrony wszystkich osób przed wymuszonym zaginięciem. Choć Polska podpisała konwencję 25 czerwca 2013 r., to pomimo upływu lat jej nie ratyfikowała, a konwencja, która dotychczas nie stała się jeszcze częścią polskiego prawa, rozszerza zakres ochrony praw człowieka. W latach poprzednich rzecznik praw obywatelskich występował kilkukrotnie zarówno do Ministerstwa Spraw Zagranicznych, jak i Ministerstwa Sprawiedliwości właśnie w tej sprawie i albo nie otrzymywał odpowiedzi, tak jak w przypadku MSZ, albo jak w przypadku Ministerstwa Sprawiedliwości Ziobry otrzymywał odpowiedź, że polskie prawo jest zasadniczo zgodne z konwencją, surowo penalizuje akty wymuszonych zaginięć oraz podżeganie do nich lub pomocnictwo w nich, więc resort nie prowadził prac nad ratyfikacją konwencji. Cieszy, że wraz ze zmianą władzy zmieniło się też podejście Ministerstwa Spraw Zagranicznych i Ministerstwa Sprawiedliwości do kwestii praw człowieka, również do kwestii tej konwencji, chociaż niektóre prawa człowieka nadal w mojej ocenie realizujemy zbyt wolno. Co do tej konwencji i zjawiska wymuszonych zaginięć, to wbrew pozorom jest to jeden z najpoważniejszych współczesnych problemów w zakresie naruszeń praw człowieka. W XXI w. wysiłki na rzecz zwalczenia tego zjawiska i ustanawiania norm prawa międzynarodowego nasiliły się i właśnie zaowocowały niniejszą konwencją. A czym są wymuszone zaginięcia? To pozbawienie wolności osoby przez funkcjonariuszy państwowych lub grupy działające we współpracy z nimi, przy czym informacje o losach tej osoby są celowo zatajane. Brzmi bardziej znajomo, prawda? Cechą charakterystyczną wymuszonych zaginięć jest pozbawienie ofiary ochrony prawnej, przez co jest ona narażona na naruszenie również wielu innych podstawowych praw człowieka. Wymuszone zaginięcia</utt>
      <utt t="reaction">Dzwonek</utt>
      <utt t="norm">nie są jedynie sumą naruszeń innych praw człowieka, ta konwencja wyraźnie uznaje je za zbrodnię samą w sobie. Jest to bardzo potrzebna zmiana. Polska powinna przestrzegać praw człowieka od początku do końca, dlatego klub Lewicy popiera niniejsze przedłożenie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Na tym zakończyliśmy wystąpienia i oświadczenia klubowe. Do głosu nie zapisał się żaden poseł ani żadna posłanka. Proszę o zabranie głosu sekretarza stanu w Ministerstwie Spraw Zagranicznych pana ministra Władysława Teofila Bartoszewskiego. Zapraszam, panie ministrze.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Szanowna Pani Marszałek! Wysoka Izbo! Bardzo dużo już zostało powiedziane przez pana posła sprawozdawcę, przez panie posłanki i panów posłów, więc ja nie będę tego powtarzał. Chciałbym tylko zwrócić uwagę na dwie rzeczy. Po pierwsze, ta konwencja precyzuje koncepcję ofiary. Ofiarą nie są tylko ci zaginieni, bardzo często dzieci, ale również krewni tych dzieci, rodziny tych dzieci. I oni mogą dochodzić swoich praw. Dlaczego to jest ważne? Dlaczego jest ważne, że Ukraina podpisała i ratyfikowała tę konwencję? Dlatego, że właśnie na Ukrainie mamy do czynienia ze zbrodniami, których normalne prawo nie dotykało, a ta konwencja je obejmuje. Rodzice mają prawo domagać się wiadomości, zadośćuczynienia i ukarania sprawców, a tam już dziesiątki tysięcy dzieci, na pewno powyżej 10 tys., zostało uprowadzonych i jest rusyfikowanych. My to cośkolwiek znamy, bo doświadczyliśmy tego w czasie II wojny światowej na Zamojszczyźnie. Dziesiątki tysięcy dzieci, polskich dzieci, które zdaniem Niemców wyglądały jak oni, bo te dzieci były zwykle blondynkami lub blondynami z niebieskimi oczami – w przeciwieństwie do Hitlera, Himmlera, Goeringa i Goebbelsa, którzy tak nie wyglądali, a mimo to twierdzili, że są Aryjczykami</utt>
      <utt t="reaction">Oklaski</utt>
      <utt t="norm">– były germanizowane. Niestety w przerażającej większości do Polski, do swoich rodzin już nie wróciły. Po drugie, chciałbym zwrócić uwagę na jeden fakt, który stawia Polskę w bardzo szczególnej sytuacji i dla którego tę konwencję powinniśmy ratyfikować. Koncepcja zbrodni ludobójstwa, która została podpisana jako konwencja Narodów Zjednoczonych w sprawie zapobiegania i karania zbrodni ludobójstwa 9 grudnia 1948 r. w Stanach Zjednoczonych, w art. 2 pkt e zawiera takie sformułowanie: przymusowe przekazywanie dzieci członków grupy do innej grupy stanowi zbrodnię ludobójstwa. Autorem tej koncepcji zbrodni ludobójstwa był polski prawnik Rafał Lemkin ze Lwowa, który pracował również przy procesie norymberskim. Ta koncepcja weszła do kanonu prawa międzynarodowego i jest naszym obowiązkiem jako Polaków, żeby tę konwencję ratyfikować. W imieniu rządu proszę Wysoką Izbę o uchwalenie ustawy w sprawie ratyfikacji tej konwencji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Zapraszam sekretarza stanu w Ministerstwie Sprawiedliwości pana ministra Arkadiusza Myrchę.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Dziękuję. Pani Marszałek! Wysoka Izbo! Chciałbym przede wszystkim podziękować w imieniu własnym i ministerstwa za te zgodne wypowiedzi, które padły na tej sali, za to, że w duchu jedności ta konwencja będzie ratyfikowana. To dobrze. Choć dzieje się to ze znaczącym opóźnieniem, bo minęła dekada od momentu jej podpisania do zbliżającej się ratyfikacji, to dobrze, że to się w końcu wydarzy. Wiele już zostało powiedziane, więc żeby nie przedłużać tej wieczornej debaty, chciałbym tylko podkreślić jedną kwestię, która powinna też w tej Izbie wybrzmieć. A mianowicie z momentem ratyfikacji tej umowy oczywiście na państwie polskim będzie spoczywał obowiązek wdrożenia nowej kategorii przestępstwa do Kodeksu karnego, jakim jest wymuszone zaginięcie, wraz ze wskazaniem zasad odpowiedzialności tych osób, które do tego doprowadzają, a mówię tu o funkcjonariuszach i ich podwładnych. Pragnę poinformować, że w tym zakresie trwają już prace przygotowawcze w Komisji Kodyfikacyjnej Prawa Karnego działającej przy Ministerstwie Sprawiedliwości. Chodzi o to, by faktycznie niezwłocznie po ratyfikacji tej konwencji móc rozpocząć prace legislacyjne, rządowe nad nowelizacją Kodeksu karnego w tym zakresie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie ministrze. Czy poseł sprawozdawca pan poseł Krystian Łuczak chce zabrać głos? Nie widzę. Zamykam dyskusję. Do trzeciego czytania projektu ustawy przystąpimy w bloku głosowań. Przystępujemy do rozpatrzenia punktu 21. porządku dziennego: Informacja dla Sejmu i Senatu RP o udziale Rzeczypospolitej Polskiej w pracach Unii Europejskiej w okresie styczeń– czerwiec 2024 r. (przewodnictwo Belgii w Radzie Unii Europejskiej) wraz z komisyjnym projektem uchwały (druki nr 616 i 651). Proszę ministra do spraw Unii Europejskiej pana Adama Szłapkę o przedstawienie informacji. Bardzo proszę, panie ministrze.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Pani Marszałek! Wysoka Izbo! Chciałbym na początku powiedzieć, że jest bardzo charakterystyczne, że w poprzednim punkcie dotyczącym Konwencji o ochronie wszystkich osób przed wymuszonym zaginięciem nie zabrał głosu nikt z Konfederacji. Myślę, że to jest bardzo znamienne.</utt>
      <utt t="reaction">Oklaski</utt>
      <utt t="norm">Pani Marszałek! Wysoka Izbo! Mam przyjemność przedstawić informację rządu na temat działań Rzeczypospolitej Polskiej w okresie sprawowania przez Belgię przewodnictwa w Radzie Unii Europejskiej, czyli w okresie między 1 stycznia 2024 r. a 30 czerwca 2024 r. Czas prezydencji belgijskiej przypadł na czas bardzo trudnej sytuacji geopolitycznej. Myślę, że nikomu nie trzeba tego tłumaczyć, to jest oczywiście czas trwającego konfliktu w Ukrainie, ale także na przebieg prezydencji miała wpływ także presja związana z zakończeniem bieżących prac legislacyjnych oraz przygotowaniami do nowego cyklu legislacyjnego w związku z wyborami do Parlamentu Europejskiego. W naszym przekonaniu priorytety prezydencji belgijskiej były odpowiednio przygotowane do wyzwań, na które Unia Europejska musiała reagować w I połowie 2024 r. Jednym z tych priorytetów było wzmocnienie praworządności. Dla nas też kwestie praworządności są fundamentalnie ważne. W tym czasie Rada Ministrów, przede wszystkim największą rolę odegrał pan minister Adam Bodnar, minister sprawiedliwości, przygotowała plan działań Rzeczypospolitej Polskiej w sprawie przywracania praworządności oraz aktualizacji wykonania tego planu. Ten plan był prezentowany dwukrotnie w czasie prezydencji belgijskiej podczas obrad Rady do spraw ogólnych. Dzięki tym działaniom Komisja Europejska stwierdziła, że w Polsce nie istnieje już wyraźne ryzyko poważnego naruszenia wartości z art. 2 Traktatu o Unii Europejskiej i wycofała uzasadniony wniosek wstrzymujący procedurę z art. 7. Myślę, że należy to bardzo mocno podkreślić, bo to jest znaczący krok – to działanie pozwoliło uruchomić, odblokować środki z KPO i funduszy strukturalnych dla Polski. Doceniamy także wysiłki prezydencji belgijskiej podjęte w celu kontynuacji wszechstronnego wsparcia Unii Europejskiej dla Ukrainy oraz ograniczenia potencjału Rosji i Białorusi. W I półroczu 2024 r. przyjęto przy aktywnym udziale Polski dwa kolejne pakiety sankcji wobec Rosji. Polska konsekwentnie podkreślała także konieczność nałożenia przez Unię Europejską dodatkowych sankcji na Białoruś, czyli wyrównanie poziomu sankcji, jeśli chodzi o Białoruś i Rosję, co jest szczególnie ważne w trudnej sytuacji, czyli obchodzenia sankcji przez Rosję. Osiągnięto także kompromis w sprawie utworzenia funduszu wsparcia dla Ukrainy w ramach europejskiego instrumentu pokojowego. Unia zdecydowała się także przeznaczyć nadzwyczajne zyski wygenerowane z unieruchomionych aktywów rosyjskiego banku centralnego i wsparcia tymi środkami Ukrainy i odbudowy Ukrainy. To jest wydarzenie bezprecedensowe i tutaj też szczególnie ważny był udział Polski, to jest wydarzenie przełomowe. Pierwszy raz wykorzystano zamrożone aktywa rosyjskie, zyski z tych aktywów dla wsparcia Ukrainy. Polska wspierała działania prezydencji belgijskiej w ramach polityki rozszerzania Unii Europejskiej. Tu też należy odnotować fakt, że podczas prezydencji belgijskiej 25 czerwca br. odbyła się konferencja międzyrządowa z Ukrainą i Mołdawią. Duża była rola także Polski w tym procesie. Ja sam miałem przyjemność w formacie Trójkąta Weimarskiego odwiedzić bezpośrednio przed tą konferencją międzyrządową Kijów, Odessę i Kiszyniów. W imieniu Polski i całego Trójkąta Weimarskiego podczas tej konferencji międzyrządowej prezentowałem wspólnie uzgodnione stanowisko, co też podkreśla, jak dużą rolę w tym procesie odegrała Polska. Podczas prezydencji belgijskiej 1 lutego 2024 r. osiągnięto kompromis w gronie wszystkich państw członkowskich w odniesieniu do rewizji wieloletnich ram finansowych na lata 2021–2027. Uzgodniono utworzenie instrumentu na rzecz Ukrainy z budżetem 50 mld euro. Udało się zapewnić tę pomoc w taki sposób, że będzie miała ona charakter wieloletni do 2027 r., o co też Polska bardzo mocno zabiegała, tutaj trzeba przełamać opór ze strony Węgier. To, co jest szczególnie ważne, przesunięte środki w ramach wieloletniego unijnego budżetu nie będą pochodziły z kopert narodowych. Mowa przede wszystkim o polityce spójności, wspólnej polityce rolnej. Jednoznacznie wspierając Ukrainę, jeśli chodzi o jej konflikt z Rosją i dążenia do integracji europejskiej, oczywiście nie zapominaliśmy o naszych interesach. Tutaj szczególne należy zwrócić uwagę na nasze działania zmierzające do zmiany tzw. ATM, czyli pełnej liberalizacji handlu płodami rolnymi z Ukrainą. To dzięki naszemu zaangażowaniu te rozwiązania zostały zmienione, zostały wprowadzone dodatkowe bezpieczniki, a także w konkluzjach Rady Europejskiej zostało wpisane zapewnienie, że na kolejnym etapie nastąpi powrót do umowy DCFTA, co jest o tyle ważne, że w 2023 r. przedłużono te rozwiązania w sposób zupełnie bezrefleksyjny, ze szkodą dla polskich rolników. Podczas prezydencji belgijskiej rozpoczęto też prace nad europejską strategią przemysłu obronnego, tzw. EDIP, i europejskim programem przemysłu obronnego. W ramach tych działań dzięki determinacji Polski zainicjowano dyskusję na temat możliwości zwiększenia finansowania obronności europejskiej oraz wezwano do przedstawienia konkretnych opcji finansowania przez Komisję Europejską i wysokiego przedstawiciela ze strony Komisji. Jest to ważne z punktu widzenia Polski. Zabiegaliśmy o to od samego początku, kiedy nowy rząd rozpoczął pracę w grudniu zeszłego roku i w czasie prezydencji belgijskiej w Radzie. Dzięki naszym zabiegom w konkluzjach Rady Europejskiej obronność znalazła się jako jeden z priorytetów i obronność i bezpieczeństwo zostały też wpisane do agendy strategicznej, co jest, moim zdaniem, jest niezwykle ważne. Jednym z ważnych motywów prezydencji belgijskiej było także wzmacnianie odporności demokratycznej. Prezydencja belgijska rozpoczęła prace nad projektem dyrektywy ustanawiającej zharmonizowane wymogi rynku wewnętrznego, dotyczące przejrzystości reprezentacji interesów w imieniu państw trzecich. Polska aktywnie uczestniczyła w pracach nad tym projektem, podkreślając każdorazowo konieczność obrony interesów społeczeństwa obywatelskiego. To jest ważny projekt, który ma zabezpieczać w ramach Unii Europejskiej potencjalne wpływy państw trzecich, takich jak Rosja. Natomiast musimy pamiętać o tym, żeby tego typu rozwiązania nie były wykorzystywane przez państwa, które chcą ograniczać możliwości demokratyczne w tych państwach. Dlatego tak bardzo podkreślamy rolę społeczeństwa obywatelskiego. W ramach dyskusji na temat przyszłości jednolitego rynku europejskiego oraz polityki przemysłowej, przeprowadzonej przez prezydencję belgijską, Polska niezmiennie podkreślała rolę jednolitego rynku europejskiego po 20 latach naszej obecności w Unii Europejskiej – wszyscy doskonale wiemy, jak wielkie korzyści dla Polski przynosi rynek europejski – wagę eliminowania istniejących barier, szczególnie w sektorze usług, a także znaczenie reindustrializacji, wzmacniania konkurencyjności w Unii Europejskiej. Za istotne w tym obszarze uznajemy sfinalizowanie prac nad aktem w sprawie przemysłu neutralnego emisyjnie. Lista technologii, zawarta w tym pakcie, uwzględnia wszelkie technologie jądrowe, na czym szczególnie zależało Polsce. Ważnym elementem programu prezydencji belgijskiej była zielona i sprawiedliwa transformacja. W trakcie rozpoczętej w I półroczu 2024 r. dyskusji o unijnej trajektorii redukcji emisji gazów cieplarnianych Polska podkreślała potrzebę przeorientowania działań klimatycznych Unii Europejskiej: z podejścia opartego na obowiązkach i karach w kierunku zachęt promujących redukcję emisji. Polska poparła także uproszczenie przepisów wspólnej polityki rolnej, zainicjowane po protestach rolników w 2024 r. Celem tej nowelizacji jest zapewnienie większej elastyczności wybranych warunków środowiskowych. Co warto podkreślić w tym punkcie? To dzięki zabiegom przede wszystkim Polski, ale nie tylko, został zmieniony tzw. zielony ład, w kierunku odpowiadającym zapotrzebowaniu polskich rolników, szczególnie w zakresie ugorowania i używania pestycydów. Takie były też postulaty polskich rolników. To jest ten zielony ład przygotowany przez Janusza Wojciechowskiego, który wywołał tak wiele kontrowersji. Polska docenia ambitne podejście prezydencji belgijskiej w obszarze społecznym, szczególnie w odniesieniu do inicjatywy mającej na celu poprawę warunków pracy. Warto tu podkreślić przełamanie wielomiesięcznego impasu w negocjacjach dotyczących projektu dyrektywy w sprawie poprawy warunków pracy za pośrednictwem platform internetowych. Odnotowaliśmy także determinację prezydencji belgijskiej w dążeniu do zakończenia prac nad sfinalizowaniem paktu w sprawie migracji i azylu. Tutaj należy podkreślić, że Polska głosowała przeciwko wszystkim aktom prawnym wchodzącym w skład tego paktu. Należy też podkreślić, że ostateczna forma tego paktu została wypracowana jeszcze w czerwcu 2023 r. Uważamy, że zawarte w nich rozwiązania w niewystarczającym stopniu adresują specyficzną sytuację państw frontowych graniczących z Białorusią i Rosją i mierzących się z zagrożeniami hybrydowymi, w tym instrumentalizacją migracji. Jeśli będą jakieś pytania od państwa posłów, oczywiście odpowiem. Bardzo serdecznie dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję panu ministrowi. Proszę pana posła Andrzeja Grzyba o przedstawienie uzasadnienia projektu uchwały. Bardzo proszę, panie pośle.</utt>
    </speech>
    <speech speaker="Poseł Sprawozdawca Andrzej Grzyb">
      <utt t="norm">Pani Marszałek! Wysoka Izbo! Do polskiego Sejmu wpłynął druk nr 616, który został przesłany 9 sierpnia, aby przedstawić udział Rzeczypospolitej Polskiej w pracach Unii Europejskiej w okresie prezydencji belgijskiej. To była 13. prezydencja w ramach trójki Hiszpania – Belgia – Węgry. Belgia przygotowała się do tej prezydencji i te priorytety są niejako uzgodnione w tym trójczłonowym składzie. Taki jest standard pracy poszczególnych prezydencji. Jak powiedział pan minister, otoczenie międzynarodowe nie było szczególnie przyjazne w okresie tej prezydencji, bo to oczywiście w dalszym ciągu dominujące skutki agresji Rosji na Ukrainę czy też pandemia, czy też kryzys energetyczny, ale również ekstremalne zjawiska klimatyczne, które miały miejsce wtedy bardziej w Europie niż w Polsce – ale również to, co przeżywamy w chwili obecnej, jest tego dobitnym dowodem – wszystkie zjawiska związane z dezinformacją czy też odnowienie konfliktu na Bliskim Wschodzie, co też nie pomaga akurat w funkcjonowaniu samej Unii Europejskiej w środowisku międzynarodowym. Priorytety prezydencji były skoncentrowane na ochronie praworządności, wzmocnieniu konkurencyjności, agendzie społecznej i zdrowotnej, ale także na ochronie ludzi i granic i oczywiście też na dążeniu do sprawiedliwej transformacji w zakresie gospodarki czy też promocji Unii jako globalnego gracza, choć zawsze mamy wątpliwości, czy wykorzystujemy tu wszystkie pełne nasze możliwości. To wszystko nakłada się oczywiście na koniec kadencji Parlamentu Europejskiego, co oczywiście miało ogromny wpływ na przyspieszenie pewnych prac, związanych w szczególności z regulacjami prawnymi, które były prowadzone w Parlamencie Europejskim oraz w Radzie. Trzeba przyznać, że sprawność akurat prezydencji belgijskiej była zauważalna. Priorytety belgijskiej prezydencji zostały przedstawione nie tylko w Parlamencie Europejskim, nie tylko w Radzie, ale również w Komisji do Spraw Unii Europejskiej przez ambasadora Królestwa Belgii, co jest standardową procedurą w pracach akurat Komisji do Spraw Unii Europejskiej. Zaś istotnym elementem prac okresu prezydencji było również wsparcie wojskowe i polityczne dla Ukrainy, które było silnie wspierane przez Polskę, jak również dyskusje w sprawie wsparcia Ukrainy w staraniach o członkostwo w Unii Europejskiej. Chcę tutaj oczywiście podkreślić historyczne znaczenie szczytu Unia – Ukraina, Unia – Mołdawia 25 czerwca 2024 r., które to konferencje zainaugurowały rozpoczęcie negocjacji akcesyjnych tych dwóch krajów do Unii Europejskiej. Również ważne były decyzje o kolejnych sankcjach wobec Rosji oraz Białorusi, co osiągnięto praktycznie w finale prezydencji, jak również uruchomienie aktywów rosyjskich do wsparcia makrofinansowego Ukrainy, o czym również wspominał pan minister. To jest to 50 mld do roku 2027. Ważnym punktem belgijskiej prezydencji była przyszłość jednolitego rynku oraz polityki przemysłowej. Polska zwracała w okresie prezydencji w sposób szczególny uwagę na rolę jednolitego rynku, zaś w szczególności, co powtarzamy od wielu kadencji, na rolę w zakresie usług, które niestety nie są tutaj dobrze pod względem regulacyjnym i pod względem konkurencji uplasowane w samej Unii Europejskiej, ale również odbudowy przemysłu i wzmocnienia konkurencyjności Unii Europejskiej. Doświadczenie okresu epidemii sprawia, że widzimy, że europejski przemysł niestety nie jest konkurencyjny, a wiele elementów tego przemysłu zostało wyeksportowanych wraz z miejscami pracy poza Unię, w szczególności do Azji, co sprawiło również zerwanie łańcuchów dostaw i problemy w zaopatrzeniu w licznych obszarach, w tym np. jeżeli chodzi o leki, środki zabezpieczenia, ale również inne elementy, które związane są z bezpieczeństwem funkcjonowania europejskiej, w tym również polskiej gospodarki. Chcę zwrócić uwagę, że Rada Europejska odesłała w kwietniu 2024 r. do opracowania nowej strategii na rzecz zmodernizowanego jednolitego rynku. Zatem państwa członkowskie widzą taką pilną potrzebę. Pytanie oczywiście, jak to się zakończy. Zwracam też uwagę na zakończenie prac nad regulacją dotyczącą przemysłu neutralnego emisyjnie czy rozporządzenia w sprawie unijnych wytycznych dotyczących rozwoju transeuropejskiej sieci transportowej, jak również prac nad regulacją dotyczących infrastruktury gigabitowych. W zakresie konkurencji, i to też powiedziała Komisja, należy zwrócić uwagę na raport Enrico Letty, byłego premiera Włoch, który przedstawiając ten raport, który był na zamówienie prezydencji belgijskiej, odniósł się do sposobów zapewnienia sprawiedliwej, ekologicznej i cyfrowej transformacji poprzez zwiększenie finansowania publicznego i prywatnego, łącznie z postulatem wprowadzenia piątej wolności, która miałaby obejmować zarówno innowacje i badania naukowe, jak i wiedzę i umiejętności oraz dane i sztuczną inteligencję. W oparciu o prezentowany raport byłego premiera Włoch Enrico Letty Rada Europejska zwróciła się zarówno do belgijskiej, jak i do węgierskiej trwającej obecnie prezydencji, aby kontynuowały pracę nad zaleceniami z tegoż raportu. To zalecenie idzie w sukurs propozycjom zawartym w zainicjowanym przez Szwecję non-paper, który został podpisany przez Polskę i inne sześć państw członkowskich. Ten raport dotyczy zasad pomocy państwa na rzecz długoterminowej konkurencyjności europejskiej gospodarki. Szczególny wymiar debaty w zakresie prezydencji miała debata na temat zarządzania gospodarczego, która zakończyła się trilogami. Oczywiście to jest związane w sposób szczególny z procedurą nadmiernego deficytu. Tutaj Polska w sposób szczególny podniosła sprawę szczególnego traktowania wydatków na obronność, aby te wydatki zostały uznane za istotny czynnik, który łagodzi procedurę nadmiernego deficytu. Zaś wymóg redukcji długu miał według postulatów Polski dotyczyć tylko państw członkowskich, które mają dług przekraczający 60% PKB, i ten postulat został w istocie przyjęty, stąd też Polska nie została objęta procedurą nadmiernego długu. Rolnictwo to ważna część debaty, która toczyła się w tym półroczu. Jakkolwiek rozpoczynając prezydencję, Belgia nie zwracała nadmiernej uwagi akurat na te problemy. A to wynika przede wszystkim z faktu, że odnotowaliśmy na przełomie roku 2023 i 2024 bardzo niekorzystną koniunkturę na rynkach rolnych. Tutaj Polska eksponowała przede wszystkim zaburzenia na rynku zbóż oraz innych produktów, wskazując na to, że uporządkowanie tej sytuacji na rynkach zbożowych w sposób szczególny powinno być połączone nie tylko ze stabilizacją cen, ale również z eksportem nadwyżek, w tym również w ramach pomocy humanitarnej. Ponadto bardzo istotnym elementem wkładu Polski była prezentowana propozycji zmian w zielonym ładzie dla rolnictwa, które zawarte są w strategii „Od pola do stołu”, bowiem to był główny powód protestów rolniczych przeciwko wielu restryktywnym zapisom akurat tegoż zielonego ładu, co spowodowało szereg protestów nie tylko w Polsce, ale w całej Unii Europejskiej. To oczywiście też należy łączyć z kolejnymi obciążeniami, które wynikały z faktu m.in. wiosennych przymrozków w Polsce, co sprawiło, że wiele gospodarstw rolnych w Polsce, w szczególności sadowniczych, zostało poszkodowanych i wymagało pilnej interwencji. Niektóre plony zmniejszyły się nawet o 70%, co należy tutaj odnotować. Zmiany i uproszczenia w polityce rolnej jako reakcja na krytykę i protesty rolników w Polsce i całej Unii Europejskiej zostały przyjęte przy bardzo aktywnym udziale przedstawicieli polskiego rządu zarówno w Radzie do spraw rolnictwa, jak i w Radzie do spraw handlu. Finał tych prac został potwierdzony decyzją Rady Unii Europejskiej do spraw rolnictwa 13 maja 2024 r. Chcę również zwrócić uwagę na ochronę ludzi i granic, bo to było podstawowe pytanie, jak wdrożyć inicjatywy zawarte w dokumentach strategicznych dotyczących wspólnej polityki bezpieczeństwa i obrony, w szczególności w „Strategicznym kompasie” oraz „Cywilnym kompasie”. Polska aktywność przyczyniła się do implementacji koncepcji sił szybkiego reagowania. Jako kraj członkowski wskazywaliśmy również konsekwentnie, że w sferze wojskowej kluczowe znaczenie ma rola Unii w umacnianiu zdolności militarnych Ukrainy do obrony. Chcę też podkreślić wkład Polski w decyzję Rady do Spraw Zagranicznych z marca 2024 r. o utworzeniu funduszu wsparcia dla Ukrainy w ramach European Peace Facility, jak również w odniesieniu do pomocy makroekonomicznej do roku 2027. Polska wniosła wielki wkład w szkolenie żołnierzy ukraińskich w ramach misji podjętej przez Unię. Na 52 tys. żołnierzy przeszkolonych w ramach zarówno szkolenia indywidualnego, jak i zbiorowego prawie 15 tys. odbyło te szkolenia w Polsce. Podobnie byliśmy zaangażowani w strategię z zakresu przeglądu stałej współpracy strukturalnej PESCO na rzecz utrzymania obecnych zobowiązań, z uwzględnieniem obecnej sytuacji bezpieczeństwa. Niezmiernie ważną sprawą jest prezentacja pierwszej Strategii na rzecz europejskiego przemysłu obronnego, której horyzont czasowy jest zakreślony do roku 2035. Strategia ta obejmuje wzmocnienie europejskiej bazy technologiczno-przemysłowej, poprawę zdolności europejskiego przemysłu obronnego czy włączenie gotowości obronnej do głównego nurtu europejskiej polityki w ramach współpracy z członkami NATO, ale również z naszymi partnerami w państwach Partnerstwa Wschodniego. Ważnym elementem prac i zaangażowania Polski było zaangażowanie w unijny mechanizm ochrony ludności w zakresie ratownictwa i ochrony ludności, w tym rozszerzenie europejskiego centrum reagowania kryzysowego. Jak jest to potrzebne, widzimy m.in. w reakcjach na powódź, która dotknęła nasze województwa. Oczywiście były też elementy promowania dotyczącego globalnej Europy – wspomniałem o szczycie pokojowym – czy też rozpoczęcia negocjacji akcesyjnych z Ukrainą, ale tutaj również można wskazać na m.in. wszystkie partnerstwa międzynarodowe, w tym w szczególności warte podkreślenia jest to, co się wydarzyło w relacjach z Indiami, które są ciągle rosnącą gospodarką, jednocześnie będzie to najbardziej ludny kraj świata. Pani Marszałek! Wysoka Izbo! Komisja do Spraw Unii Europejskiej przyjęła projekt uchwały w sprawie przyjęcia informacji dla Sejmu i Senatu o udziale Rzeczypospolitej Polskiej w pracach Unii Europejskiej w okresie styczeń–czerwiec 2024 r. Ten projekt został przedłożony Wysokiej Izbie. Zwracam się w imieniu Komisji do Spraw Unii Europejskiej o jego przyjęcie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję panu posłowi. Sejm ustalił, że w dyskusji nad tym punktem porządku dziennego wysłucha 10-minutowych oświadczeń w imieniu klubów i 5-minutowego oświadczenia w imieniu koła. Otwieram dyskusję. Zapraszam, jako pierwszy wystąpi pan poseł Szymon Szynkowski vel Sęk, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Szymon Szynkowski vel Sęk">
      <utt t="norm">Pani Marszałek! Panie Ministrze! Szanowni Państwo! Posłanki i Posłowie! Na początek chciałem powiedzieć o tym, co warto w pracach Polski w trakcie belgijskiej prezydencji zaakcentować, co jest kontynuacją prac poprzedniego rządu. Kontynuację w materii polityki zagranicznej w mojej opinii warto oceniać pozytywnie tam, gdzie jest ona dokonywana w strategicznych kierunkach. I tak jest rzeczywiście, jak się wydaje, w przypadku prac pan ministra Adama Szłapki dotyczących kierunku wschodniego, gdzie konsekwentnie utrzymujemy wsparcie dla Ukrainy, ale też podkreślamy zagrożenie ze strony Rosji. Mam jednak nadzieję, że w najbliższych miesiącach będzie możliwa większa efektywność tych działań, bo warto tutaj zaznaczyć, że niestety w trakcie prezydencji belgijskiej nie przyjęto żadnego nowego pakietu sankcyjnego wobec Rosji, a więc widać, że słowa, deklaracje to jedno, a efektywność tych działań to drugie. Pan minister wspominał o tym, że po raz pierwszy udało się przeznaczyć zyski z zamrożonych aktywów rosyjskich na rzecz Ukrainy. Marne to pocieszenie, bo my walczymy przecież o to – i mam nadzieję, że stanowisko polskiego rządu nie uległo w tej sprawie zmianie – żeby całość tych aktywów została skonfiskowana i mogła być przeznaczone na rzecz Ukrainy, a nie tylko zyski od tych aktywów, bo to są w istocie symboliczne, niewielkie kwoty. Ale oczywiście na początek, mam nadzieję, dobre i to. Drugi element to kwestia kontynuacji prac na poziomie ministrów do spraw Unii Europejskiej, w ramach Trójkąta Weimarskiego. To nie jest tak, że Trójkąt Weimarski został odkryty nagle przez nowy rząd i zaktywizowany, bo już w 2023 r., kiedy byłem ministrem do spraw Unii Europejskiej, spotkaliśmy się w tym formacie pod Poznaniem, następnie wspólnie w tym formacie wybraliśmy się z paniami minister z Niemiec i Francji do Skopje, akcentując wagę rozszerzenia Unii Europejskiej o kraje Bałkanów Zachodnich. Kolejny planowany punkt tej aktywności stanowiła wizyta w Kijowie, co zostało zrealizowane przez pana ministra Adama Szłapkę. Cieszę się, że występuje tutaj element kontynuacji i wykorzystywania tego formatu podczas kolejnych spotkań. Co ważne i co musi być tutaj jasno powiedziane: format nie jest celem samym w sobie. Format międzynarodowej współpracy to tylko narzędzie do tego, żeby realizować własne interesy. Mam nadzieję, że format Trójkąta Weimarskiego będzie takim narzędziem służącym do tego, żeby właśnie interesy Polski mogły być skutecznie realizowane na forum Unii Europejskiej. Kwestia rozszerzenia to w mojej opinii jest temat, który powinien być przedmiotem szczególnej uwagi, prac właśnie w ramach Trójkąta Weimarskiego, bo to Polska jest tu motorem rozszerzenia. Niemcy do kwestii rozszerzenia już aż tak ofensywnie, entuzjastycznie nastawione nie są, a Francja zajmuje tu najbardziej wstrzemięźliwe stanowisko, tak więc możemy wykorzystywać ten format do tego, żeby naszych partnerów do tych kwestii zachęcać. Kwestie polskiej pracy podczas prezydencji belgijskiej to wszakże też szereg niewykorzystanych szans. Powiem tylko o kilku z nich. Panie Ministrze! Państwo przygotowujecie polską prezydencję w 2025 r. Te przygotowania trwały również podczas prezydencji belgijskiej. Nawet ostatnio na posiedzeniu komisji państwo prezentowaliście stan tych przygotowań. Jak się wydaje, będzie to prezydencja, która odnotuje dobrze przygotowaną stronę internetową, raczej dobrze przygotowany korpus urzędników, raczej dobrze przygotowane obiekty, w których będą spotykali się politycy z innych krajów, gdzie będzie leciała ciepła woda w kranie, ale chyba na tym koniec, jeśli chodzi o cele naszej prezydencji. Tam brakuje ambicji i realizacji jakichkolwiek, ambitnych celów politycznych. Tam brakuje zdefiniowania tego, na czym my się możemy skoncentrować, wtedy kiedy raz na 14 lat mamy okazję zaznaczyć w sposób szczególny ważne dla nas kwestie na agendzie europejskiej. A przecież takie priorytety zostały wyznaczone. I też nie są one jakieś szczególne odkrywcze. One powinny być przez ten rząd, jak sądzę, również realizowane. Chodzi o wzmacnianie więzów transatlantyckich po wyborach w Stanach Zjednoczonych, niezależnie od tego, jakie będzie rozstrzygnięcie wyborcze. To chyba oczywistość, że Polska powinna się na tym skoncentrować i nadawać też ten ton w trakcie prac Unii Europejskiej. Jakie podjęto działania? Wedle mojej wiedzy nie podjęto takich działań, żeby zorganizować w trakcie polskiej prezydencji szczyt Unia Europejska – Stany Zjednoczone. A to jest możliwe do realizacji, bo taki szczyt odbędzie się w 2025 r., tylko dlaczego nie z inicjatywy Polski w Warszawie? Tylko dlaczego nie walczymy o to, żeby ten szczyt odbył się w pierwszej połowie roku? Tego nie rozumiem. Drugi element: kwestie dotyczące rozszerzenia Unii Europejskiej. Tutaj też brakuje mi tego, żebyśmy zabiegali, żeby ta kwestia była mocno postawiona na agendzie naszej prezydencji, także poprzez zorganizowanie np. szczytu Unia Europejska – Ukraina w Rzeszowie. To był postulat pana prezydenta Andrzeja Dudy. On mógłby być z powodzeniem realizowany, ale państwo, zdaje się, w ogóle nie zamierzacie o to zabiegać. Uważacie, że zgodnie z traktatami szczyty organizuje przewodniczący Rady Europejskiej, nam nic do tego. Ale wiadomo już, kto będzie przyszłym przewodniczącym Rady Europejskiej. Można o tym rozmawiać, można przekonywać. Naprawdę warto czasami oderwać się od kartki, panie ministrze, od tego, co mówią tylko traktaty, i spróbować pójść dalej, pójść ambitniej, bo dzisiaj w geopolitycznie pełnych wyzwań czasach potrzebna jest nam ambitna polityka zagraniczna, ambitna polityka europejska. I wreszcie kwestia trzecia: kwestia bezpieczeństwa, w szczególności bezpieczeństwa energetycznego. Jest format Trójmorza, 13 państw. On może być skutecznie wykorzystywany. Prawie połowa państw Unii Europejskiej. Chodzi o to, żeby stawiać na europejskiej agendzie cele bliskie właśnie naszym interesom, czyli zwracać uwagę na wzmacnianie więzi infrastrukturalnych w regionie, wzmacnianie bezpieczeństwa energetycznego. Ja w ostatnich miesiącach nie słyszę w ogóle o formacie Trójmorza. Nie słyszę, żeby ten format miał jakiekolwiek znaczenie dla tego rządu w prowadzeniu naszej polityki na forum unijnym czy w ogóle naszej polityki zagranicznej. Uważam, że to jest stracona szansa. Ale oczywiście prezydencja belgijska to nie tylko czas naszych przygotowań. To także kwestia np. kompromitacji pani minister Urszuli Zielińskiej, minister tego rządu w kwestiach polityki klimatycznej. Zanim jeszcze w ogóle przystąpiono do rozmów o celu pośrednim 2040, pani minister już powiedziała, że jest za tym, żeby było 90%. Czyli zanim jeszcze zaczęły się negocjacje, ona już, można powiedzieć, zgodziła się na najbardziej szkodliwe z polskiego punktu widzenia cele klimatyczne na poziomie 90%. Szczerze powiedziawszy, pierwszy raz w historii w negocjacjach na poziomie europejskim spotykam się z tego rodzaju kompromitacją ze strony ministra, że jeszcze zanim zaczną się negocjacje, to my już mówimy, że zgadzamy się na najgorsze rozwiązanie. To rzecz niespotykana. Kolejna kwestia: polityka migracyjna. Pan minister tutaj trochę jak mantrę powtarza, że w zasadzie pakt migracyjny to przyjęło Prawo i Sprawiedliwość. Nie jest to prawda, no nie jest to prawda. Po pierwsze, kwestie dotyczące paktu migracyjnego, któremu zawsze się w głosowaniach sprzeciwialiśmy. Te prace toczyły się w trakcie rządów Prawa i Sprawiedliwości. My każdorazowo tam, gdzie było głosowanie na forum Rady, głosowaliśmy przeciw, a jak się okazało, że nie jesteśmy w stanie tego zablokować na forum Rady, to wpisywaliśmy do konkluzji, żeby nie było zgody w przypadku konkluzji Rady Europejskiej na tego rodzaju rozwiązania migracyjne. Kiedy próbowano nas przełamać, nie zgadzaliśmy się na to. Fragment dotyczący migracji w ogóle wylatywał z konkluzji Rady Europejskiej. Kiedy ten bezpiecznik puścił? Ten bezpiecznik puścił, kiedy państwo objęliście rządy. Okazało się, że w konkluzjach Rady Europejskiej wraca akapit dotyczący migracji – to jedno, a drugie, że jest porozumienie między Radą a Parlamentem Europejskim nad paktem migracyjnym. Kiedy? 20 grudnia, a więc wtedy kiedy już tydzień pan minister pełnił swoja funkcję, a funkcję premiera pełnił Donald Tusk. Z tego względu, że ten czas prezydencji belgijskiej był czasem szeregu niewykorzystanych szans ze strony polskiego rządu, ale także widowiskowych kompromitacji, czego symbolem rzeczywiście stała się pani wiceminister Urszula Zielińska, Klub Parlamentarny Prawo i Sprawiedliwość nie będzie mógł zagłosować za przyjęciem informacji w sprawie udziału Rzeczypospolitej Polskiej w pracach Unii Europejskiej w okresie styczeń–czerwiec 2024 r. W związku z powyższym, pani marszałek, składam do pani poprawkę…</utt>
      <utt t="interrupt" by="Głos z sali">Nie…</utt>
      <utt t="norm">…sprowadzającą się w istocie do tego, że w projekcie uchwały, który prezentował pan poseł Andrzej Grzyb, zmieniamy sformułowanie: przyjęcie informacji na: odrzucenie informacji Rady Ministrów o udziale Rzeczypospolitej Polskiej w pracach Unii Europejskiej. Niech ta poprawka będzie wyrazem, panie ministrze, wezwania państwa. Starałem się dzisiaj uczciwie ocenić państwa pracę. Zaznaczyłem też to, co uważam za pozytywne w państwa pracy, ale niech ta poprawka i to nasze stanowisko będzie wezwaniem państwa do solidnej pracy. Do tego, żeby były szersze, bardziej ambitne horyzonty</utt>
      <utt t="reaction">Dzwonek</utt>
      <utt t="norm">i żeby była większa skuteczność. Dziękuję serdecznie.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Natomiast poprawkę proszę złożyć w trakcie drugiego czytania, bo teraz mamy pierwsze czytanie. Dziękuję. Zapraszam panią poseł Agnieszkę Pomaską, Klub Parlamentarny Koalicja Obywatelska.</utt>
    </speech>
    <speech speaker="Poseł Agnieszka Pomaska">
      <utt t="norm">Bardzo dziękuję. Pani Marszałek! Panie Ministrze! Panie Posłanki! Panowie Posłowie! Przypominam, że jesteśmy w punkcie: Informacja dla Sejmu i Senatu RP o udziale Rzeczypospolitej Polskiej w pracach Unii Europejskiej w okresie prezydencji belgijskiej, bo pan poseł Szynkowski vel Sęk trochę odbiegł od tematu i mówił o prezydencji, która jeszcze nie była sprawowana, ale dopiero będzie. Chociaż muszę przyznać, że jestem trochę zaskoczona, że to pan poseł prezentował stanowisko klubu, bo liczyłam na obecność pana posła Jarosława Kaczyńskiego, który po przegranych wyborach 15 października mówił tak: Jest już przygotowywany konkretny plan, którego wprowadzenie w życie przez Unię Europejską prowadziłoby do pozbawienia nas niepodległości, suwerenności, wręcz anihilacji polskiego państwa. To realizacja planu likwidacji naszej niepodległości. Od tych słów minęło 11 miesięcy. Myślę, że to jest najlepsze podsumowanie aktywności polskiego rządu w pracach prezydencji belgijskiej. Te złowieszcze przewidywania pana Jarosława Kaczyńskiego się po prostu nie potwierdziły. Te pół roku to był wyjątkowy okres w Unii Europejskiej szczególnie z polskiej perspektywy. Po 8 latach szukania przez rząd Prawa i Sprawiedliwości w Unii Europejskiej głównie sporów, głównie wrogów, po 8 latach kłótni, ale przede wszystkim niezdolności do kreowania polityki europejskiej, niezdolności do narzucania swoich tematów i tego, co jest dla nas ważne, wróciliśmy na właściwe tory. Wróciliśmy do grona krajów tworzących Europę, a nie z Europą walczących. Po pierwsze, w tym półroczu Komisja Europejska zatwierdziła ostatecznie wypłatę dla Polski pierwszej transzy pieniędzy z Krajowego Planu Odbudowy. Przypomnę, że to są pieniądze, które za rządów PiS Polki i Polacy zobaczyli tylko i wyłącznie na billboardach. Wydaliście 10 mln zł na billboardy, które promowały program, promowały wydawanie unijnych środków, które za waszych rządów do Polski po prostu nie popłynęły. Po drugie, przywracanie praworządności. Komisja Europejska zdecydowała o zakończeniu procedury art. 7 wobec Polski. Nie ma już poważnego zagrożenia dla praworządności w Polsce. Zakończyliśmy ten haniebny marsz walki z demokracją w Polsce, walki w Unii Europejskiej ze wszystkimi, którzy mówili, że w Polsce po prostu dzieje się źle. Dzisiaj możemy się cieszyć taką, a nie inną pozycją Polski w Unii Europejskiej i dzisiaj polski premier jest skuteczny.</utt>
      <utt t="interrupt" by="Głos z sali">Jest podnóżkiem.</utt>
      <utt t="norm">Może być skuteczny dlatego, że zakończyliśmy tę hańbę, której się dopuszczaliście przez ostatnie 8 lat. I po trzecie, przystąpienie do Prokuratury Europejskiej, która nie pozwoli więcej kraść.</utt>
      <utt t="interrupt" by="Głos z sali">Litości.</utt>
      <utt t="norm">Nie mam wątpliwości, że wy się po prostu baliście. Baliście się o siebie, baliście się o swoje koleżanki i swoich kolegów, baliście się kogokolwiek, kto z zewnątrz mógłby powiedzieć, że po prostu łamiecie prawo. Trzy cechy skutecznej polityki europejskiej to zdolność do współpracy, zdolność do szukania sojuszników, zdolność do zdobywania zaufania. Wy przez 8 lat robiliście dokładnie odwrotnie i 15 października skończyliśmy z tą praktyką. Przez pół roku prezydencji belgijskiej udowodniliśmy, że zdolność do współpracy oznacza także kolejną ważną cechę w polityce europejskiej, czyli skuteczność, skuteczne zabieganie o polskie interesy. Istotna jest też gotowość do narzucania własnych spraw, do narzucania tego, co w Unii Europejskiej jest ważne i co jest ważne dla nas.</utt>
      <utt t="interrupt" by="Głos z sali">No i co narzuciliście?</utt>
      <utt t="norm">Nie umieliście tego zrobić, umieliście się tylko kłócić i dlatego z tego miejsca panu ministrowi Adamowi Szłapce, kierując te słowa również do premiera Donalda Tuska, bardzo dziękuję za te pół roku. Bardzo dziękuję, że Polska wróciła na właściwe tory w Unii Europejskiej i znowu jest tam liderem. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam posła Krzysztofa Truskolaskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Krzysztof Truskolaski">
      <utt t="norm">Szanowna Pani Marszałek! Panie Ministrze! Wysoka Izbo! Prezydencja Belgii to był okres nie tylko pełen wyzwań, ale również taki, w którym Polska po 8 latach pokazała, że potrafi skutecznie działać na arenie międzynarodowej i bronić interesów swoich obywateli. Znowu jesteśmy liderem w Unii Europejskiej. Przede wszystkim trzeba jasno powiedzieć: prezydencja belgijska przypadła na wyjątkowo trudny moment dla Europy i świata. Wojna w Ukrainie oraz konflikt na Bliskim Wschodzie znacząco wpływały na priorytety unijnej polityki. Ale nie tylko to. Przecież presja migracyjna na naszą wschodnią granicę również przypadała na ten okres. W tym trudnym kontekście Polska odgrywała kluczową rolę, a nasze działania w ramach Unii Europejskiej były skuteczne. Byliśmy zdeterminowani, by zapewnić bezpieczeństwo, stabilność i rozwój gospodarczy. Na samym początku warto wspomnieć o jednym z naszych największych sukcesów: wycofaniu przez Komisję Europejską wniosku wobec Polski z trybu art. 7, czyli ryzyka poważnego naruszenia wartości art. 2. To dowód na to, że działania polskiego rządu na rzecz przywrócenia praworządności przyniosły realny efekt. Rząd PiS-u przez lata straszył Polaków, że nasz kraj zostanie odcięty od unijnych funduszy. Tymczasem dziś widzimy, że Polska skutecznie odblokowała środki z Krajowego Planu Odbudowy, które już wpływają do naszego kraju. To nie tylko ogromny sukces naszego rządu, ale także kluczowy krok na drodze do realizacji strategicznych inwestycji, które będą wspierać rozwój naszej gospodarki. Nie możemy zapominać, że bez skutecznej dyplomacji i jasno postawionych priorytetów Polska mogła być dzisiaj w zupełnie innym miejscu. W kontekście działań w Unii Europejskiej kluczową rolę odgrywała również kwestia wsparcia dla Ukrainy. Polska od samego początku tej wojny była jednym z liderów wsparcia na poziomie zarówno politycznym, jak i humanitarnym. Jednak nie chodzi tu tylko o słowa i gesty. Nasz kraj konsekwentnie działał na rzecz zaostrzenia sankcji wobec Rosji i Białorusi. Dzięki naszym staraniom udało się doprowadzić do wyrównania poziomu sankcji, co skutecznie ograniczyło możliwość ich obchodzenia przez państwa trzecie. Kolejnym istotnym tematem były działania związane z rozszerzaniem Unii Europejskiej. Polska od dawna była rzecznikiem integracji nowych państw z Unią, szczególnie Ukrainy i Mołdawii. Dzięki naszym staraniom i współpracy w ramach Trójkąta Weimarskiego udało się doprowadzić do formalnego rozpoczęcia negocjacji akcesyjnych z tymi państwami. Wysoka Izbo! Nasze zaangażowanie nie ograniczało się jedynie do kwestii gospodarczych czy też rolnictwa, tak jak wspominał pan minister Szłapka. Polska konsekwentnie podkreślała potrzebę zwiększenia europejskiego potencjału obronnego. W czasie prezydencji rozpoczęto prace nad europejską strategią przemysłu obronnego, tzw. EDIS, oraz nad europejskim programem przemysłu obronnego, a Polska była jednym z głównych motorów tych działań. Nie możemy pozwolić, aby Europa była zależna od innych w kwestiach bezpieczeństwa. Dzięki naszej determinacji kwestie obronności zostały wpisane do konkluzji Rady Europejskiej, a Komisja Europejska zobowiązała się do przedstawienia konkretnych opcji finansowania, wzmocnienia europejskich sił zbrojnych. Jest to dla Polski bardzo istotne. Chciałbym przypomnieć, że jesteśmy na zewnętrznej granicy Unii Europejskiej i presja migracyjna na naszą wschodnią granicę jest naprawdę duża. Chciałbym również podkreślić nasze stanowisko w sprawie transformacji energetycznej i klimatycznej. Polska zawsze stała na stanowisku, że zielona transformacja musi być sprawiedliwa i uwzględniać różnice między państwami członkowskimi. Dzięki naszym działaniom udało się wypracować kompromisy, które chronią interes polskich rolników i polskiego przemysłu. Podczas prezydencji belgijskiej odbywały się również intensywne prace nad paktem migracyjnym i azylowym, który wywoływał wiele kontrowersji, zwłaszcza w kontekście rozwiązań proponowanych przez Unię Europejską. Polska konsekwentnie sprzeciwiała się rozwiązaniom, które nie uwzględniały odpowiednio potrzeb i obaw państw granicznych. Szanowna Pani Marszałek! Wysoka Izbo! Prezydencja belgijska pokazała, że Polska potrafi skutecznie działać na arenie międzynarodowej. Po 8 latach znowu jesteśmy liderem w Unii Europejskiej i zostaniemy nim przez kolejne lata. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam pana posła Rafała Komarewicza, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Rafał Komarewicz">
      <utt t="norm">Pani Marszałek! Wysoka Izbo! Od 1 stycznia do 30 czerwca 2024 r. Belgia po raz trzynasty sprawowała prezydencję w Radzie Unii Europejskiej. Prezydencja belgijska w swoim programie wyznaczyła kilka obszarów priorytetowych, m.in. obrona praworządności, demokracji i jedności, wzmocnienie konkurencyjności, promowanie globalnej Europy. Polska pozytywnie oceniła priorytety wskazane przez prezydencję belgijską. Polska też konsekwentnie zabiegała o otrzymanie silnego i jednoznacznego wsparcia politycznego i wojskowego dla Ukrainy oraz aktywnie wspierała prezydencję belgijską w podejmowaniu działań w tym obszarze. Działała także na rzecz utrzymania obecnej polityki wobec Rosji i Białorusi, a także wzmacniania bezpieczeństwa i odporności Unii Europejskiej. W czasie prezydencji Belgii odbyło się wiele ważnych wydarzeń. Na wniosek Polski odbyła się dyskusja dotycząca stanu spraw w ramach prowadzonego bez Polski procedury z art. 7 ust. 1 Traktatu o Unii Europejskiej. Polska przedstawiła Radzie plan działania Rzeczypospolitej Polskiej w sprawie przywracania praworządności, co spotkało się z pozytywnym odbiorem państw członkowskich. Działania objęte planem dotyczą kompleksowej reformy systemu sądownictwa, w szczególności reformy Krajowej Rady Sądownictwa i sposobu wyboru jej członków, zmiany w odniesieniu do Trybunału Konstytucyjnego, przebudowy struktury organizacyjnej i zakresu uprawnień Sądu Najwyższego, a także zmian w zakresie pociągania sędziów do odpowiedzialności dyscyplinarnej. Ważnym tematem było aktywne uczestnictwo Polski w pracach nad zmianą umowy w sprawie transportu drogowego towarów między Unią Europejską a Ukrainą. Funkcjonowanie umowy doprowadziło do negatywnych skutków dla polskiej branży transportowej i w wyniku podejmowanych działań do treści umowy wprowadzono większość postulatów Polski przygotowanych z uwzględnieniem oczekiwań polskich przewoźników drogowych. Obejmowały one m.in. możliwość zawieszenia stosowania umowy w przypadku zaistnienia poważnych zakłóceń na rynku transportu drogowego, obowiązek posiadania przez kierowców wymaganych dokumentów oraz obowiązek oznakowania pojazdów, co usprawniło procesy kontrolne i wzmocniło egzekucję stosowania przepisów umowy. Podczas prezydencji belgijskiej Polska brała aktywny udział we wdrożeniu inicjatyw ujętych w dokumentach strategicznych dotyczących wspólnej polityki bezpieczeństwa i obrony w kompasie strategicznym i kompasie cywilnym. Polska konsekwentnie wskazywała, że w sferze wojskowej kluczowe znaczenie ma rola Unii Europejskiej w rozwijaniu inicjatyw mających na celu wzmocnienie zdolności militarnych Ukrainy do obrony przed agresją oraz pomoc w reformach, w tym w sferze bezpieczeństwa i obronności. W obszarze energii prezydencja belgijska prowadziła dyskusję o stanie rozwoju sektora energetyki solarnej w Europie. W trakcie nieformalnej Rady do spraw transportu, telekomunikacji i energii 15 kwietnia 2024 r. Polska podpisała Europejską Kartę Solarną, dokument określający plan działań na rzecz przyspieszenia rozwoju tego sektora. W okresie prezydencji belgijskiej zostało przyjętych czternaście projektów ustaw wykonujących naprawę Unii Europejskiej przygotowanej przez Radę Ministrów. W przygotowaniu jest 41 kolejnych projektów, które zostaną przekazane do Sejmu do końca II połowy 2024 r. Wysoka Izbo! Niezmiernie cieszy fakt, że po latach walki rządu Rzeczypospolitej Polskiej z Unią Europejską, robieniem sobie w całej Unii Europejskiej wrogów wracamy do konstruktywnej współpracy międzynarodowej. To jest niewątpliwe osiągnięcie obecnego rządu. W odniesieniu do powyższego i pozostałych działań rządu RP w czasie belgijskiej prezydencji w Unii Europejskiej Klub Parlamentarny Polska 2050 – Trzecia Droga zagłosuje za przyjęciem informacji o udziale Rzeczypospolitej Polskiej w pracach Unii Europejskiej w okresie styczeń–czerwiec 2024 r. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Andrzeja Grzyba, Klub Parlamentarny Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Andrzej Grzyb">
      <utt t="norm">Pani Marszałek! Panie Ministrze! Wysoka Izbo! Sprawozdania, które przedstawia rząd, dotyczące polskiej aktywności w okresie poszczególnych prezydencji przyjmują czasami charakter rytualnego obowiązku, że należy to omówić w Komisji do Spraw Unii Europejskiej, przedstawić na posiedzeniu plenarnym. Nie wywołuje to największego zainteresowania w Wysokiej Izbie, raczej jest to obowiązek, aby przyjąć ten punkt do posiedzenia. Natomiast to, co zauważam w porównaniu z poprzednią kadencją, to fakt, że to sprawozdanie odbywa się praktycznie 3 miesiące po jej zakończeniu. W poprzedniej kadencji mieliśmy problem, że częstokroć odbywaliśmy debaty na temat sprawozdań już po zakończeniu kolejnej prezydencji…</utt>
      <utt t="interrupt" by="Głos z sali">Albo wcale.</utt>
      <utt t="norm">…co oczywiście zacierało obraz tego, co się w istocie działo i jaka była aktywność Polski w tym okresie. Natomiast wydaje mi się, że również pora rozpatrywania tych informacji jest najczęściej taka, że to jest pora taka jak teraz – już prawie godz. 23. Oczywiście zdajemy sobie sprawę, że percepcja i skłonność do większego wysiłku intelektualnego o tej porze jest mniejsza, niż zwyczajowo ma miejsce, kiedy odbywa się to w porze większej oglądalności. Ja bym zwracał uwagę na to Prezydium Sejmu, żeby może te debaty odbywały się w lepszej porze, dlatego że bardzo często słyszymy również w polskim parlamencie takie stwierdzenie, że ta Unia, która obecnie funkcjonuje, nie jest tą, do której wstępowaliśmy, jakkolwiek zmian traktatowych po drodze nie było. To dotyczy rozszerzania sobie, jak niektórzy twierdzą, kompetencji przez poszczególne instytucje unijne. Chodzi też o zmiany w sposobie podejmowania decyzji, ale tak naprawdę nikt nie zwraca uwagi na to – czy bardzo mało zwracamy uwagi na to – że przecież Unia Europejska ma przede wszystkim charakter międzyrządowy. Ten charakter wspólnotowy jest dalece ograniczony, a traktat lizboński jeszcze ten charakter międzyrządowy wzmocnił. Zatem kalendarz zmian politycznych i konsekwencje wynikające z tego kalendarza politycznego w poszczególnych państwach członkowskich wpływają bezpośrednio na proces decyzyjny w samej Unii Europejskiej. No przecież kto nadaje ton polityczny Unii Europejskiej? Decydentem politycznym są szefowie państw oraz premierzy rządów. To oni mówią, jaka ma być agenda polityczna, która jest wyznaczona dla Komisji Europejskiej. To oni przedkładają swoich kandydatów do nowego składu Komisji, co widzimy obecnie. Umawiają się również co do tego, kto powinien być potencjalnym kandydatem na przewodniczącego. To szefowie państw i rządów wskazują również na poszczególnych kandydatów do Europejskiego Trybunału Sprawiedliwości czy np. do Europejskiego Trybunału Obrachunkowego. To tylko taka ograniczona wyliczanka. Więc to ma ogromny wpływ, kalendarz zmian i dynamika zmian politycznych w poszczególnych państwach członkowskich, również na to, jaka jest agenda polityczna w samej Unii i jakie są dyspozycje. Chcę zwrócić uwagę, że nie poświęcamy w ogóle uwagi w Wysokiej Izbie np. tak ważnemu wydarzeniu, jakim jest prezentacja priorytetów politycznych na kadencję przez nową Komisję Europejską. Ta debata odbywa się oczywiście w Parlamencie Europejskim. Po debacie jest proces głosowania, zatwierdzenia, albo i nie czasami, bo w komisjach różnie to wygląda z kandydatami na komisarzy. Natomiast w parlamentach narodowych de facto odpuszczamy sobie tę debatę. Podobnie kiedy jest doroczny raport mówiący o State of the Union przedstawiany przez przewodniczącego Komisji Europejskiej, to de facto pomijamy to milczeniem, a tam jest dołączony kalendarz związany z legislacją europejską, co wyznacza również później możliwości interwencji ze strony parlamentów narodowych. Dlaczego o tym mówię? Bo wydaje mi się, że to by sprawiło, iż te półroczne przedstawiane priorytety i osiągnięcia w okresie tej prezydencji ze strony polskiego rządu byłyby lepiej prezentowane. Ich wizualizacja byłaby dużo lepsza. Premier De Croo, przedstawiając priorytety prezydencji w Parlamencie Europejskim, stwierdził, że rok 2024 będzie testem dla demokracji i wolności. W sposób szczególny wskazywał oczywiście na wybory europejskie, a także na kalendarz tych wyborów, które odbywają się w państwach członkowskich, wskazując na to, że istotne również dla relacji unijno-amerykańskich, unijnych ze Stanami Zjednoczonymi, będą tegoroczne wyniki wyborów prezydenckich. Kontynuując wypowiedź, stwierdził, że nie należy się bać o przyszłość Europy, ale należy dać Europie silne fundamenty. Gdzie on je upatruje? Ano zgodnie z zasadą, że powinniśmy chronić obywateli, wzmacniać gospodarkę i tworzyć europejską wspólną przyszłość. Wydaje mi się, że to bardzo celna uwaga. Rzeczywiście doświadczenia wynikające z tego okresu, w szczególności z okresu COVID-owego, pokazały ułomności naszej gospodarki. Nie na darmo prezydencja belgijska też wskazała na wspomniany już przeze mnie raport Letty dotyczący przyszłości jednolitego rynku. Bo my ciągle mówimy o pieniądzach, które uzyskujemy w ramach transferów. Ile płacimy, ile zyskujemy? Oczywiście póki bilans będzie dodatni, to będziemy bardzo, że tak powiem, pozytywnie się wypowiadali, ale kiedyś ten bilans może się odwrócić, i wtedy musimy umieć policzyć i zaprezentować również Wysokiej Izbie relacje korzyści, które przede wszystkim z tego wynikają. One są ulokowane w ramach polskiej obecności na jednolitym rynku polskich podmiotów gospodarczych. Stwierdził, że wyzwaniem dla Unii Europejskiej jest przede wszystkim utrzymanie silnej gospodarki w Europie. Myślę, że ten nastrój powinien nam bardzo odpowiadać. Produkcja przemysłowa powinna wracać do Europy. W roku bodajże 2010 ówczesny komisarz do spraw gospodarki, obecny minister spraw zagranicznych Antonio Tajani powiedział, że produkcja przemysłowa powinna pozwalać na co najmniej 20% PKB kraju członkowskiego. Jeżeli będzie poniżej, to oczywiście nie zabezpiecza to pełnego, stabilnego rozwoju gospodarki. W okresie kryzysowym, gdy był COVID, okazało się, co najszybciej padło. Przede wszystkim usługi. I to wybitnie świadczy o tym, że jest tu pełna racja. Również stwierdza, że konieczne jest otwarcie rynków na przyszłość, w szczególności w zakresie sztucznej inteligencji i rynków kapitałowych. Sami doświadczamy tego, że chcielibyśmy być w awangardzie zmian, również w zakresie sztucznej inteligencji, ale oczywiście brakuje do tego wspomagania finansowego. Szukamy wszędzie, gdzie jest dźwignia finansowa, chociażby w okresie kryzysowym. Ponadto Europa potrzebuje silnego przemysłu, ładu przemysłowego, który też powinien być powiązany z wyzwaniami klimatycznymi. Nawet jeśli mamy krytyczną ocenę Europejskiego Zielonego Ładu, to wiemy, że jest wiele prawdy w tym wszystkim, a nowe technologie też wynikają w szczególności z ograniczonego wpływu przemysłowego m.in. na środowisko, na korzystanie z tego środowiska i z dóbr publicznych. Jednocześnie w wystąpieniu premiera De Croo brak było jakiegokolwiek odniesienia do problemów, które związane są z rolnictwem. Wydaje mi się, że w okresie prezydencji to w sposób szczególny się uwidoczniło, bo przecież akurat w okresie prezydencji belgijskiej były bardzo silne protesty wskazujące na to, że przyjęty program: od pola do stołu, który miał być programem realizacyjnym wspólnotowej polityki rolnej, nie zawarł wszystkich elementów, co do których było pełne przekonanie ze strony rolników. Oni nie do końca mieli przekonanie, że to jest program, który jest adresowany zgodnie z interesami rolników oraz wsi europejskiej. To oczywiście też mieści się w problemie odbudowania zaufania obywateli państw członkowskich Unii Europejskiej do samej Unii jako takiej. Zakres oczekiwań rolników z państw członkowskich, w tym Polski, był znany: przede wszystkim rewizja rolniczego zielonego ładu, uporządkowanie nierównowagi na rynkach rolnych, ale też zatrzymanie nielimitowanego importu. To wymagało wielkiego wysiłku, to się ostatecznie udało w ramach Rady Ministrów do spraw rolnictwa w maju ub.r.</utt>
      <utt t="reaction">Dzwonek</utt>
      <utt t="norm">, ale w konsekwencji w dalszym ciągu mamy krytyczne oceny ze strony wsi europejskiej. W konkluzji chciałbym powiedzieć, że Klub Parlamentarny Polskie Stronnictwo Ludowe poprze uchwałę zgłoszoną przez Komisję do Spraw Unii Europejskiej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Arkadiusza Sikorę, klub parlamentarny Lewica.</utt>
    </speech>
    <speech speaker="Poseł Arkadiusz Sikora">
      <utt t="norm">Pani Marszałek! Wysoka Izbo! W imieniu klubu Lewicy chciałbym przedstawić stanowisko w sprawie przedłożonej informacji dla Sejmu i Senatu RP o udziale Rzeczypospolitej Polskiej w pracach Unii Europejskiej w okresie styczeń–czerwiec 2024 r. Belgia objęła przewodnictwo w Unii Europejskiej po raz 13. i sprawowała prezydencję w Radzie Unii Europejskiej jako drugie państwo w ramach tria: Hiszpania, Belgia i Węgry. Wyznaczyła sobie sześć celów: obrona praworządności, jedności i demokracji, wzmocnienie konkurencyjności, dążenie do zielonej i sprawnej transformacji, wzmocnienie agendy społecznej i zdrowotnej, ochrona ludzi i granic oraz promowanie globalnej Europy. Był to okres przed wyborami do Parlamentu Europejskiego, więc presja czasu odgrywała tutaj rolę. Dlatego część decyzji została właściwie podjęta pod koniec tego półrocza. Był to również czas wojny w Ukrainie oraz czas po-COVID-owy. Jako Polska silnie wspieraliśmy aktywność Ukrainy wobec agresji Rosji. W tym czasie zostały przyjęte dwa kolejne pakiety sankcji wobec Rosji, w tym sankcje indywidualne i systemowe. To jest informacja dla pana ministra vel Sęka, który powiedział podczas swojego przemówienia, że Unia Europejska nie przyjęła żadnego pakietu sankcji. Panie ministrze, 23 lutego – 13. pakiet sankcji – 106 osób fizycznych i 88 osób prawnych objętych sankcjami indywidualnymi; 24 czerwca – 14. pakiet sankcji, on wszedł od 1 lipca – 116 osób i podmiotów zostało objęte tymi sankcjami. Również zabiegaliśmy o nałożenie sankcji na Białoruś, co w ostatnich dniach prezydencji zostało częściowo zrealizowane. To w trakcie tej prezydencji zyski z rosyjskich aktywów nieruchomości zostały przeznaczone na wsparcie Ukrainy, zwiększenie potencjału przemysłu obronnego i budowę Ukrainy. Przyjęto również instrument na rzecz Ukrainy – 50 mld euro na lata 2024–2027 z przeznaczeniem na jej odbudowę oraz 35 mld euro pomocy na wsparcie wojskowe, darowizny państw oraz utworzono Fundusz Pomocy Ukrainie z budżetem 5 mld euro na wsparcie sił zbrojnych Ukrainy. Oceniamy te działania w celu wzmocnienia naszych wschodnich sąsiadów jako bardzo pozytywne. Podczas tego okresu rozpoczęto prace nad europejską strategią przemysłu obronnego. Z inicjatywy Polski rozpoczęto dyskusję na temat zwiększenia finansowania obronności europejskiej. 5 marca 2024 r. Komisja i wysoki przedstawiciel przedstawili pierwszą w historii europejską strategię na rzecz europejskiego przemysłu obronnego. Mamy nadzieję, że jest to dopiero początek rozmów na temat wspólnej europejskiej polityki obronności, która niewątpliwie jest przed nami. W lutym osiągnięto kompromis dotyczący wieloletnich ram finansowych na lata 2021–2027. Polska otrzymała 13 mld euro dotacji oraz 33 mld euro pożyczki. To niewątpliwy sukces negocjacyjny, choć jak wiemy, część z tych środków niestety nie zostanie wykorzystana z powodu późnego ich uruchomienia. W tym czasie Polska przedstawiła również państwom członkowskim plan systemowych reform w obszarze wymiaru sprawiedliwości, co było pierwszym krokiem do późniejszego odblokowania środków z Unii Europejskiej. Dzięki temu dzisiaj możemy cieszyć się z wykorzystywania środków unijnych. Spotkało się to z dużą aprobatą ze strony państw członkowskich, które już chyba straciły nadzieję na dobrą współpracę z Polską. Tematem przewodnim tej prezydencji była też kwestia odporności procesów demokratycznych na zagrożenia hybrydowe, w tym cyberbezpieczeństwo państw członkowskich. W lutym 2024 r. Polska przystąpiła do zainicjowanego przez Szwecję non-paper poświęconego zasadom pomocy państwa na rzecz długoterminowej konkurencyjności, który określa zasady pomocy państwa, a powinna być ona ukierunkowana, proporcjonalna i zgodna z zasadami Światowej Organizacji Handlu. Również jeżeli chodzi o politykę transportową Unii Europejskiej, Polska uczestniczyła aktywnie w pracach nad zmianą umowy w sprawie transportu drogowego towarów między Unią Europejską a Ukrainą. Było to dla nas o tyle ważne, że to właśnie polski transport jest najbardziej rozwinięty w tej części Europy i w ogóle chyba w Europie. W obszarze społecznym opracowano przepisy dotyczące poprawy warunków pracy za pośrednictwem platform internetowych oraz poprawy warunków pracy stażystów. To efekt doświadczeń z pracy w czasie COVID-u. Zielona i sprawiedliwa transformacja była ważnym elementem programu prezydencji belgijskiej. W tym obszarze, zwłaszcza obszarze polityki rolnej, Polska zabiegała o uwzględnienie specyfiki regionów oraz wypracowanie wspólnej polityki rolnej całej Unii Europejskiej, zwłaszcza w kontekście wydarzeń na Ukrainie. Wiemy, że za poprzedników, za państwa rządów to zboże do Unii Europejskiej trafiało tak naprawdę wszędzie w dowolny sposób. To bardzo zniszczyło nasz polski rynek zbożowy. Jeśli chodzi o obszar tematyczny migracji, przyjęto przy sprzeciwie Polski akty prawne wchodzące w skład paktów w sprawie migracji i azylu. Polska głosowała przeciwko wszystkim 10 aktom prawnym ze względu na brak uwzględnienia w nim specyfiki państw graniczących z Białorusią oraz Rosją. Przepisy te weszły w życie 11 czerwca 2024 r., a zaczną obowiązywać po 2 latach. Uważamy, że w tym obszarze negocjacyjnym Polska mogła osiągnąć bardziej korzystne warunki, zwłaszcza że mieliśmy argumenty – ponad 1 mln Ukraińców przyjętych podczas pierwszych miesięcy wojny w Ukrainie. Niestety poprzedni rząd nie potrafił wykorzystać tych argumentów podczas właściwego okresu negocjacji prowadzonych w obszarze polityki migracyjnej. Podczas tej prezydencji również zakończono pracę nad dyrektywą w sprawie zapobiegania handlowi ludźmi i zwalczania tego procederu oraz ochrony ofiar. Szanowni Państwo! Klub Lewicy pozytywnie ocenia okres przewodnictwa Belgii w Unii Europejskiej i będzie głosował za przyjęciem uchwały. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Witolda Tumanowicza, klub parlamentarny Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! Patrząc na to, co wyprawia Unia Europejska z prezydencji na prezydencję, można odnieść wrażanie, że tamtejsi urzędnicy siedzą w jakimś równoległym wszechświecie, gdzie logika i zdrowy rozsądek są zupełnie obce. Wymienię tylko trzy obszary takiej polityki. Przede wszystkim wspólne podatki. Co chwila słyszymy o nowych regulacjach, podatkach, dyrektywach. Unia Europejska była kiedyś wspólnotą, której celem miał być rozwój gospodarczy, a u podstaw tej instytucji były węgiel i stal. Natomiast obecnie jest to biurokratyczny moloch z ambicjami superpaństwa, a jego jedynym celem gospodarczym jest fanatyczna redukcja CO2. Tymczasem kraje Unii Europejskiej są odpowiedzialne za 7% światowej emisji tego CO2. Polskie rodziny ledwo wiążą koniec z końcem, płacąc ogromne rachunki, a przedsiębiorcy muszą sprostać coraz to dziwniejszym dyrektywom i regulacjom. W ramach kamieni milowych wprowadzane są kolejne podatki, bo wspólny europejski dług Unia Europejska będzie musiała spłacać już nie tylko ze składek członkowskich, ale także z tzw. środków własnych, czyli po prostu pozyskanych bezpośrednio od obywateli Unii Europejskiej w podatkach, dlatego można spodziewać się kolejnych planów łupienia obywateli z ich pieniędzy. Kolejne środki własne zapowiadała nawet nasz polski komisarz Piotr Serafin na posiedzeniu Komisji Europejskiej. Kolejny obszar to polityka migracyjna. To, co robią imigranci na Zachodzie, to widzimy dobrze: żyją z socjalu, powodują zamieszki, gwałcą, mordują. Niestety polskie ulice też przestają już być bezpieczne. Zaraz ktoś się obruszy, że przecież imigranci pracują i są zbawienni dla gospodarki. To dlaczego Niemcy tak cennego zasobu chcą się pozbyć? Dlaczego nam go tu podrzucają? Kraje Unii powinny między sobą walczyć o tych inżynierów i lekarzy. Oni dobrze wiedzą, że to problem, który tylko defekuje do jezior. Unia Europejska ma problem, bo imigranci nie chcą być relokowani z Europy Zachodniej do Polski. Inaczej przecież ta relokacja nie byłaby obowiązkowa. Biurokraci i na to wymyślili sposób. Polska będzie musiała zapewnić imigrantom socjal na poziome niemieckim i wtedy tu zostaną. A jak się sprzeciwimy, to zapłacimy 20 tys. euro za każdego nieprzyjętego. Polaków nie stać na to, aby utrzymywać imigrantów. Kolejny obszar, zielony ład i ta religia klimatyzmu. Wizja Europy bez samochodów spalinowych, bez emisji CO2. Ten sen ideologów klimatyzmu kosztuje nas miliardy, przez co staje się koszmarem dla zwykłych obywateli. Jedyne, co dostajemy w zamian, to wyższe rachunki i niemożność prowadzenia normalnej działalności gospodarczej. Polska ma być częścią tej wielkiej, ekologicznej rewolucji, a tymczasem Chiny czy Indie w najlepsze rozwijają energetykę opartą na paliwach kopalnych, czym biją na głowę europejską gospodarkę, która z każdym rokiem staje się coraz mniej konkurencyjna. Tuż za rogiem czeka nas tsunami, czyli system ETS2, który obejmie transport drogowy i budownictwo. Słowacja potrafiła powiedzieć: dość. Polski Rządzie, odwagi! Bruksela w swoim szaleńczym ideologicznym pędzie zupełnie zapomniała, że życie nie toczy się w gabinetach unijnych urzędników. To my płacimy za te fantazje i to my ponosimy koszty tych ideologicznych krucjat. Musimy w końcu temu szaleństwu powiedzieć: dość, nim będzie za późno i to Unia Europejska stanie się Trzecim Światem zarówno gospodarczo, jak i w kwestii bezpieczeństwa. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Romana Fritza, klub parlamentarny Konfederacja.</utt>
    </speech>
    <speech speaker="Poseł Roman Fritz">
      <utt t="norm">Szanowna Pani Marszałek! Wysoka Izbo! Po tych hołdach pełnych pustosłowia złożonych Brukseli podam parę konkretów. Pierwsze półrocze tego roku, tzw. prezydencja belgijska, to dalsze i ciągłe obniżanie znaczenia unijnej gospodarki i atrofia podstawowych obszarów życia społecznego i cywilizacyjnego. Skupię się na kwestiach zasadniczych, a dla ortodoksów unijnych – po prostu dogmatycznych. Pierwszy dogmat: praworządność = wolność = demokracja. To są, szanowni państwo, pojęcia absolutnie różne znaczeniowo i zakresowo. Nie można ich od tak, po prostu, na jednym wydechu łączyć. Zakres wolności jest w Unii drastycznie ograniczany, a przymus zachowań dalekich od wielowiekowego dorobku cywilizacyjnego wspiął się na wyżyny osiągalne tylko dla systemów, zdawałoby się, szczęśliwie minionych. Cywilizację łacińską, opartą na trzech filarach, którymi są: greckie podejście do prawdy, rzymskie prawo i chrześcijańskie wartości zastępuje cywilizacja niezrównoważonego rozumu, polegająca na zaprzeczaniu pojęciu obiektywnej prawdy, na respektowaniu przyjmowanego metodą głosowań stanowionego prawa oraz wdrażaniu z iście szatańską zaciętością antywartości, co w tej Izbie mogliśmy podziwiać wielokrotnie, chociażby podczas debaty nad możliwościami mordowania najmłodszych Polaków w łonach ich matek. Właśnie Belgia to forpoczta tej antycywilizacji. Drugi dogmat pseudoreligii marksizmu, czyli klimatyzm. Pierwsze półrocze 2024 r. to dalsze pogrążanie naszej ojczyzny w odmętach pseudonauki, dzięki której nasi rodacy mają obowiązek wierzyć w rozliczne gusła i zabobony. Wymieńmy niektóre. Tzw. zielona i sprawiedliwa transformacja. Samo to określenie jest już obarczone błędami i kompletnym niezrozumieniem, odejście bowiem od konwencjonalnej energetyki czy użytkowania normalnych samochodów i bezsensowna konieczność liczenia tzw. śladu węglowego wcale nie przyniosą stanu powszechnej szczęśliwości, lecz wręcz przeciwnie. W Polsce na przykład stoimy przed przymusem zamknięcia polskich kopalń węgla kamiennego i, jak wszystko na to wskazuje, znacznie szybszego, niż to zapowiadano, zamknięcia części elektrowni konwencjonalnych, w tym elektrowni Rybnik, już zaraz, bo w przyszłym roku. A w perspektywie są także nieposiadające planu naprawczego Łaziska, Siersza, Łagisza, Jaworzno i nawet Bełchatów. Jutro będzie na ten temat konferencja prasowa z udziałem przedstawicieli załóg elektrowni. Zamykanie elektrowni węglowych najprawdopodobniej spowoduje z kolei konieczność wcześniejszego zamknięcia kopalni węgla kamiennego, gdyż te nie będą miały podstawowego profilu klienta, czyli elektrowni. Tak więc tzw. mapa drogowa zamykania po wielu stuleciach polskiego górnictwa węgla kamiennego zostanie dramatycznie skrócona. Ostatnie przewidziane do zamknięcia kopalnie: Chwałowice i Jankowice przestaną fedrować znacznie wcześniej niż w 2049 r. Efekt? Wiatraczki, solary, ale brak energii. Zielony ład, dyrektywa budynkowa, bezemisyjność. Kolejne dogmaty, zaklinanie konkurencyjności. Jakżeż obłudnie i kłamliwie brzmi tutaj: wzmocnienie konkurencyjności. Dotyczy to europejskiego przemysłu. Innymi słowy, drastyczny wzrost kosztów związanych z koniecznością wdrażania zbędnych z biznesowego punktu widzenia, a wręcz szkodliwych inwestycji ma spowodować wzrost konkurencyjności. Jaki zamroczony umysł mógł spowodować akceptację takiej bzdury? Na szczęście w sukurs duszonym przedsiębiorcom przychodzi samo życie i nawet tak renomowani przedstawiciele światowego przemysłu jak wielka trójka niemieckich producentów samochodów – Volkswagen, BMW, Mercedes – nie jest w stanie wygrać ze zdrowym rozsądkiem. Samochody elektryczne podczas powodzi? Widzicie to państwo oczami wyobraźni? Kolejny dogmat to nowomowa. Znana z czasów sowieckich powraca szerokim strumieniem. Wdrażane są dogmaty semantyczne. Dla ich zilustrowania podam kilka przykładów: zielona, cyfrowa i odporna przyszłość; zharmonizowane usługi informacji rzecznej; sprawiedliwa, ekologiczna i cyfrowa transformacja. Nawet wciskane tu, w tej Izbie, feminatywy są przejawem redukcji intelektualnej tego nowego unijnego języka.</utt>
      <utt t="interrupt" by="Głos z sali">To prawda.</utt>
      <utt t="norm">Rozbrzmiewające tu i ówdzie pseudonowoczesne słowotwórstwo brzmi dla Polaków, rozmiłowanych w ojczystej mowie, jak jazda gwoździem po szkle. Odnosi się wrażenie, że stosowana głupawa nowomowa ma służyć ukryciu intelektualnej nędzy stojącej za wspomnianym zamieszaniem pojęciowym. Pakt migracyjny to z kolei totalny brak bezpieczeństwa. Jakie są narzędzia przegranej Unii Europejskiej wobec wyzwań współczesnego świata? Wspólna polityka rolna jako betonowe koło ratunkowe dla naszego rolnictwa, protesty w całej Unii Europejskiej, wspieranie Ukrainy kosztem polskich rolników, przygotowanie pod nowe traktaty i wytrącenie sobie z rąk jedynego potencjalnego narzędzia chroniącego przed całkowitym rozmyciem naszej niepodległości, jakim jest prawo weta. Działanie na szkodę polskich firm transportowych. To właśnie podczas prezydencji belgijskiej doszło do rozległych protestów polskich przewoźników. Zetknęliśmy się z trzema grupami problemowymi dla transportowców: limity na przejazdy kierowców Unii Europejskiej dla Ukraińców, e-kolejka Ukraińców, tanie przejazdy kabotażowe na terenie państw Unii, alibi dla kierowców z Ukrainy przed powołaniem do wojska. Konkluzja generalna: Unia Europejska wchodzi z buciorami we wszystkie obszary naszego życia, wymuszając pod płaszczykiem coraz bardziej skomunizowanej ideologii działania wbrew zdrowemu rozsądkowi</utt>
      <utt t="reaction">Dzwonek</utt>
      <utt t="norm">, podnosząc drastycznie koszty funkcjonowania mieszkańców. Jako stary działacz antykomunistycznej opozycji komunie zawsze powtarzam: nie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle, że wszystkich nas pan swoim tembrem głosu przebudził. Do pytań zapisało się pięciu posłów. Ustalam czas zadawania pytania na minutę. Zapraszam jako pierwszego pana posła Marka Krząkałę, Klub Parlamentarny Koalicja Obywatelska.</utt>
    </speech>
    <speech speaker="Poseł Marek Krząkała">
      <utt t="norm">Szanowna Pani Marszałek! Panie Ministrze! Wysoka Izbo! Główny priorytet prezydencji belgijskiej związany był z przestrzeganiem zasad praworządności i ochroną tych wszystkich wartości, które są niezbędne dla demokracji. Ojcowie założyciele nie przewidzieli, że coś, co powinno być oczywiste, czyli rządy prawa, przestrzeganie zasad demokratycznych, będzie zagrożone i stanie się przedmiotem szczególnej ochrony. Przyczyniły się do tego autorytarne rządy PiS-u i Orbána na Węgrzech, które pod pozorem wzmacniania państw narodowych w rzeczywistości zdemolowały wymiar sprawiedliwości, łamały konstytucję, czego efektem było uruchomienie art. 7 wobec Polski i zablokowanie środków z KPO. Chciałem zapytać w takim razie pana ministra: W jakim stopniu w okresie prezydencji belgijskiej udało się odkręcić ten bałagan legislacyjny, który pozostawił PiS, i jakie kroki podjęto, by wrócić na ścieżkę demokratycznych wartości?</utt>
      <utt t="reaction">Dzwonek</utt>
      <utt t="norm">Wspomniał pan, że dwa razy przedstawiono plan działania na rzecz przywracania praworządności. Chciałem zapytać o te ramy czasowe: Ile potrzeba jeszcze tego czasu? Bo prezydencja węgierska w ogóle w tym nie pomoże. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Jeszcze chwileczkę, bo przypomniało mi się, że nie odpowiedziałam panu posłowi Grzybowi. Panie pośle, tak późna pora informacji, którą mamy, wynika z tego, że wskoczyły nam te trzy ustawy powodziowe. Jak pan sprawdzi pierwotny harmonogram, to się okaże, że było to bodajże ok. godz. 11. Chcę tylko wytłumaczyć, dlaczego nam się tak przedłużyło. Bardzo proszę, pan poseł Witold Tumanowicz, klub parlamentarny Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! Chciałbym zadać pytanie. Takowe już było zadane na Komisji Unii Europejskiej, ale ja chciałbym dowiedzieć się odnośnie do umowy o bezcłowym handlu z Ukrainą. Tutaj była mowa o tym, że rząd nie będzie popierał tego przedłużenia, natomiast chciałbym zapytać o determinację. Co w sytuacji, gdyby Unia Europejska jednak zdecydowała się na przedłużenie tej umowy? Czy np. będziemy zgłaszać jakieś weto w tym zakresie? I jeszcze drugi temat, o który chciałem zapytać: Jak rząd się ustosunkowuje do nowych forsowanych traktatów unijnych? Czy rząd popiera te nowe traktaty? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Dariusza Mateckiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Dariusz Matecki">
      <utt t="norm">Wysoka Izbo! Padło tutaj wiele zdań o odblokowaniu środków z KPO. Podstawowe pytanie: Co się zmieniło w polskim prawie, że Unia Europejska nagle nam te środki odblokowała? Co się stało, że nagle zostaliśmy uznani za państwo praworządne? Nic się nie zmieniło. Zmieniło się tylko to, że władza się zmieniła na władzę proniemiecką, realizującą właściwie całkowicie interes niemiecki. Dlatego otrzymaliśmy tę pożyczkę, pieniądze z KPO, które i tak będziemy musieli oddać. Szanowni Państwo! Pytania: Czy Unia Europejska zajęła się w czasie tej prezydencji siłowym przejmowaniem mediów w Polsce? Czy zajęła się siłowym przejęciem prokuratury? Czy zajęła się nielegalnym zatrzymaniem posłów opozycji, przekroczeniem uprawnień przez najwyższych urzędników bezprawnie nieuznających Trybunału Konstytucyjnego na czele z marszałkiem Sejmu? Na wszystkie te pytania niestety już znamy odpowiedź: nie, Unia Europejska się tym nie zajmowała, ponieważ Unią Europejską współrządzą dzisiaj ludzie, którzy się przyjaźnią z panem Donaldem Tuskiem i za to otrzymują konkretne profity</utt>
      <utt t="reaction">Dzwonek</utt>
      <utt t="norm">, w tym brak CPK, brak portu kontenerowego w Świnoujściu…</utt>
      <utt t="interrupt" by="Głos z sali">To PiS.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Dziękuję.</utt>
    </speech>
    <speech speaker="Poseł Dariusz Matecki">
      <utt t="norm">…brak kluczowych inwestycji, dewastacja…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
      <utt t="norm">…polskiej gospodarki i polskich przedsiębiorstw.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Panie pośle, ja mam takie pytanie. Bo mówi pan, że pieniądze z KPO są niemieckie.</utt>
      <utt t="interrupt" by="Poseł Dariusz Matecki">No przecież nie…</utt>
      <utt t="norm">Jak pamiętam, to były bardzo duże bilbordy, na których był pan Morawiecki, który mówił, że te pieniądze są świetne.</utt>
      <utt t="interrupt" by="Poseł Dariusz Matecki">Są pożyczką, a nie: są niemieckie. Pieniądze z KPO są pożyczką, a nie niemieckie.</utt>
      <utt t="norm">Ale pan powiedział, że niemieckie. Bardzo proszę, pan poseł Andrzej Śliwka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Andrzej Śliwka">
      <utt t="norm">Pani Marszałek! Wysoka Izbo! Tylko powiem, że z tego, co wiem, to pani nie głosowała za KPO, to tak tylko chciałbym gwoli ścisłości. Pani Marszałek! Wysoka Izbo! Prezydencja belgijska reprezentowała federalizacyjną perspektywę przyszłości Unii Europejskiej. Przykładem tego była chociażby propozycja programowa dotycząca europejskiej strategii przemysłu zbrojeniowego. W okresie właśnie prezydencji belgijskiej przedstawiono strategię na rzecz przemysłu obronnego, która zachęcała państwa członkowskie w Unii Europejskiej, by do 2030 r. 40% zakupów uzbrojenia odbywało się właśnie przez wspólne zakupy, by 35% wewnątrzunijnego handlu obronnego odbywało się właśnie w taki sposób, a 50% budżetów krajów unijnych na uzbrojenie było realizowane w ramach Unii Europejskiej, zaś w perspektywie do 2035 r. żeby to było 60%.</utt>
      <utt t="reaction">Dzwonek</utt>
      <utt t="norm">Teraz pytanie do przedstawiciela rządu. Rzeczywiście ta sprawa jest wyzwaniem, ponieważ większość kontraktów, które są podpisane, podpisaliśmy ze stroną amerykańską, z naszymi partnerami amerykańskimi, z naszymi partnerami koreańskimi. Czy to nie spowoduje pewnego związania nam rąk, jeżeli chodzi o strategię, którą podjęliśmy, jeżeli chodzi o kontrakty zbrojeniowe?</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo bym poprosił o odpowiedź przedstawiciela rządu. Bardzo żałuję, że nie ma pana premiera Tuska czy pana ministra Grasia, bo oni rzeczywiście realnie prowadzą tę politykę zagraniczną, a nie pan minister.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana poseł Krzysztofa Szymańskiego, klub parlamentarny Konfederacja.</utt>
    </speech>
    <speech speaker="Poseł Krzysztof Szymański">
      <utt t="norm">Pani Marszałek! Wysoki Sejmie! Twierdzicie państwo, że można albo współtworzyć Unię Europejską albo szukać w niej wrogów, a to jest fałszywa alternatywa. Tak myślą ludzie, którzy nie potrafią udźwignąć ciężaru asertywnej realizacji polskiego interesu narodowego. I wcale mnie to nie dziwi, ponieważ kierujecie się państwo ojkofobią, kierujecie się odrzuceniem tego, co nasze, tego, co jest rodzinne, tego, co jest narodowe. Kieruje wami niczym nieuzasadniona fascynacja Zachodem. Jesteście niczym taka nastolatka robiąca maślane oczy do swojego idola, którego może w ogóle nie zna, ale za to bardzo go kocha. Mówicie, że jesteście liderem. Liderem czego? Liderem uległości? Liderem nadstawiania pleców do poklepywania? Pytanie do pana ministra: Czego liderem jest Polska w Unii Europejskiej?</utt>
      <utt t="reaction">Oklaski</utt>
      <utt t="interrupt" by="Poseł Dariusz Matecki">Nie zrozumiesz tego.</utt>
    </speech>
    <speech speaker="Wicemarszałek Dorota Niedziela">
      <utt t="norm">Na tym zakończyliśmy…</utt>
      <utt t="interrupt" by="Poseł Dariusz Matecki">Co za baran.</utt>
      <utt t="norm">Czy pan Matecki używa słów, których nie powinien na tej sali używać? Ja słyszałam, jest nagrane, pan sobie sprawdzi w stenogramie.</utt>
      <utt t="reaction">Wypowiedź poza mikrofonem</utt>
      <utt t="norm">Bo jeżeli tak, to możemy zacząć rozmawiać trochę w inny sposób. Mamy już blisko do końca. Proszę zachować standardy. Jest naprawdę już dosyć blisko. Na tym lista zapisanych do głosu posłów została wyczerpana. Zapraszam pana ministra do spraw Unii Europejskiej. Pan minister Adam Szłapka odpowie na państwa pytania. Bardzo proszę, panie ministrze.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Pani Marszałek! Wysoka Izbo! Bardzo serdecznie dziękuję. Może zacznę od odniesienia się do wystąpień posłów tzw. Konfederacji, żeby mieć to z głowy.</utt>
      <utt t="interrupt" by="Poseł Roman Fritz">Jak tak zwanej?</utt>
      <utt t="interrupt" by="Poseł Dariusz Matecki">Pan jest tzw. minister.</utt>
      <utt t="norm">Pan mówił o tzw. prezydencji belgijskiej</utt>
      <utt t="reaction">Gwar na sali</utt>
      <utt t="norm">, więc zacznę od słów, które wypowiedziałem na początku tej debaty, na której panów nie było jeszcze, ponieważ zakończył się poprzedni punkt. I jest bardzo znaczące to, że aż chyba czterech posłów Konfederacji pojawiło się w tym punkcie, wypowiadając się kompletnie obok tej debaty.</utt>
      <utt t="interrupt" by="Poseł Roman Fritz">No bo mogą.</utt>
      <utt t="norm">A w poprzednim punkcie, który dotyczył konwencji dotyczącej ochrony wszystkich osób przed wymuszonym zaginięciem, czyli konwencji, która potępia działania rosyjskie na Ukrainie i wywożenie dzieci, nie było z was nikogo na tej sali. To, co mówiliście tutaj, to tylko potwierdza, że wasza nazwa ma nawiązanie do pewnej ważnej konfederacji historycznej.</utt>
      <utt t="interrupt" by="Głos z sali">Żal mi pana.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle Skalik, panie pośle Fritz, zwracam panom uwagę, że zakłócają panowie obrady Sejmu.</utt>
      <utt t="interrupt" by="Poseł Roman Fritz">Pan nas obraża.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Natomiast odpowiadam na konkretne pytanie pana posła Tumanowicza, jeśli chodzi o kwestię ATM-u. Faktycznie tutaj mieliśmy od początku, kiedy ten rząd powstał, pełną determinację. I to dzięki naszej determinacji udało się wprowadzić bezpieczniki, które funkcjonują w tym rozwiązaniu, i dzięki naszej determinacji udało się wpisać do konkluzji Rady Europejskiej to, że zostanie przywrócone funkcjonowanie umowy DCFTA, czyli tutaj na pewno determinacji nam nie zabraknie. Pytał też pan poseł o kwestię zmiany traktatów. Kolejny raz na tej sali mówię: Gospodarzem zmiany traktatów są państwa członkowskie. Żeby traktaty mogły być zmienione…</utt>
      <utt t="interrupt" by="Poseł Witold Tumanowicz">Też jesteśmy państwem członkowskim.</utt>
      <utt t="norm">Właśnie, dokładnie o tym mówię. …musi być pełna zgoda wszystkich państw członkowskich. Dzisiaj stanowisko polskiego rządu w tej sprawie jest jasne – jesteśmy przeciw jakimkolwiek zmianom traktatowym. Natomiast jest to powszechne stanowisko wśród wszystkich państw Unii Europejskiej. Temat ten został wywołany po tym, jak Parlament Europejski podjął rezolucję niewielką większością głosów dotyczącą zmian traktatowych. Nie uzyskało to żadnej akceptacji, jeśli chodzi o państwa członkowskie. Tak że tego tematu nie należy się obawiać. Wracając do dyskusji, to bardzo dziękuję Wysokiej Izbie za rzeczową debatę. Zacznę się odnosić do pytań, ale nie było ich za dużo. Chyba na te najbardziej konkretne odpowiedziałem panu posłowi. Dziękuję panu posłowi Szynkowskiemu za takie zaaprobowanie części działań, natomiast będę się odnosił do tego, o czym pan poseł dużo mówił, czyli o straconych szansach i kompromitacji. Panie pośle, panie ministrze, pan był ministrem przez rok. Ja bym na pana miejscu o straconych szansach nie mówił, bo dużo mówiliśmy tutaj, na tej sali, bo nie tylko ja mówiłem, konkretnie też pytał o to pan poseł Krząkała. To Polska straciła za czasu pana urzędowania bardzo dużą szansę. Dużo czasu nie mieliśmy, mieliśmy zablokowane środki z KPO. To są zaniechania poprzedniego rządu. To wy się chwaliliście na bilbordach. To Morawiecki robił konferencje prasowe, ale wy tego nie dowieźliście.</utt>
      <utt t="interrupt" by="Poseł Andrzej Śliwka">Pan premier Morawiecki.</utt>
      <utt t="norm">Jeszcze będę do posła Morawieckiego wracał kilka razy. Więc jeżeli pan mówi o straconych szansach, to stracone szanse są wizytówką waszego rządu. Nam się to udało odblokować.</utt>
      <utt t="interrupt" by="Poseł Szymon Szynkowski vel Sęk">Oceniamy twoją pracę.</utt>
      <utt t="norm">I wcale się nie dziwię, że pan w swoim wystąpieniu kwestię KPO pominął. Docenił pan kwestię Trójkąta Weimarskiego. Dziękuję za to. Natomiast miałem wrażenie, że chciał pan wbić jakąś szpilę, że tak powiem, w funkcjonowanie, w naszą współpracę w ramach Trójkąta Weimarskiego, mówiąc, że kiedy pan był ministrem czy kiedy poprzedni rząd funkcjonował, to nasza postawa była jakaś asertywna i dowodziliśmy, i byliśmy skuteczni. To ja chcę powiedzieć panu to jeszcze raz. Pan wspomniał o mojej wizycie w Kijowie. To właśnie podczas tej wizyty uzgodniliśmy, że na konferencji międzyrządowej z Ukrainą głos w imieniu trójkąta Weimarskiego zabierze Polska, w ramach stanowiska napisanego przez Polskę, czyli Francja i Niemcy w tym przypadku mówiły polskim głosem. Tak że wydaje mi się, że należy to docenić.</utt>
      <utt t="interrupt" by="Poseł Szymon Szynkowski vel Sęk">To świetnie.</utt>
      <utt t="norm">Pan minister mówił też o kompromitacjach. Jeśli chodzi o kwestie kompromitacji, to jedną ważną sprawę musieliśmy naprawiać – zielony ład. I tam faktycznie wprowadziliśmy bardzo ważne poprawki z punktu widzenia rolników, chodzi o kwestie ugorowania i pestycydów. Ja chcę tylko przypomnieć, że autorem zielonego ładu…</utt>
      <utt t="interrupt" by="Poseł Andrzej Śliwka">Jest Frans Timmermans.</utt>
      <utt t="norm">…jest jeden polityk – konkretnie Janusz Wojciechowski z Prawa i Sprawiedliwości.</utt>
      <utt t="interrupt" by="Poseł Andrzej Śliwka">Weber powiedział, że jesteście partią zielonego ładu.</utt>
      <utt t="norm">I teraz kwestia, co do której byłem absolutnie przekonany, że dla własnego dobra nikt z państwa jej nie podniesie, ale podnieśliście ją. Pakt migracyjny. Zacznę od tego, że pan powiedział, że głosowaliście przeciw wszystkim aktom prawnym, które wchodzą w skład paktu migracyjnego. To nie jest prawda, bo w przypadku jednego z tych aktów się wstrzymaliście. To po pierwsze. Po drugie, nie wierzę, że pan nie zna procedury, więc pan tutaj po prostu manipuluje, nie w tak ordynarny i bezczelny sposób, jak robił to Morawicki w grudniu zeszłego roku, ale jednak pan manipuluje. To ja panu przypomnę. 20 grudnia zostało podpisane porozumienie miedzy Radą Unii Europejskiej a Parlamentem Europejskim na podstawie mandatu wypracowanego w czerwcu 2023 r. Kto był wtedy premierem rządu polskiego? Mateusz Morawiecki. Kto był wtedy ministrem do spraw Unii Europejskiej? Pan Szymon Szynkowski. I to wtedy był czas, żeby podnosić to, co jest najważniejsze z punktu widzenia interesów Polski, czyli kwestie instrumentalizacji migracji, zagrożeń hybrydowych, co teraz w zasadzie jest podnoszone na forum unijnym jako wzmocnienie tego paktu. Pan dokonuje tutaj pewnego rodzaju manipulacji, ale pan były premier Morawiecki w tej sprawie w sposób bezczelny kłamał, mówiąc, że to my się zgodziliśmy na pakt, co jest absolutną nieprawdą, bo my głosowaliśmy przeciwko tym wszystkim aktom, w przeciwieństwie do rządu Prawa i Sprawiedliwości, który w jednym przypadku się wstrzymał.</utt>
      <utt t="interrupt" by="Poseł Andrzej Śliwka">To jest manipulacja.</utt>
      <utt t="interrupt" by="Poseł Szymon Szynkowski vel Sęk">A Rada Europejska?</utt>
      <utt t="norm">Natomiast jeżeli chodzi o Radę Europejską, bo o tym pan mówił, pan powiedział, że wykreślaliście za każdym razem z konkluzji kwestię paktu migracyjnego, i to był ten bezpiecznik, to albo jak był pan ministrem, nie przeczytał pan konkluzji, albo pan znowu kłamie. Konkretnie chodzi o konkluzję Rady z 9 lutego 2023 r. Kto był wtedy ministrem do spraw Unii Europejskiej? Pan.</utt>
      <utt t="interrupt" by="Poseł Szymon Szynkowski vel Sęk">No i jak to brzmiało?</utt>
      <utt t="norm">Pkt 27: Rada Europejska – mając na uwadze postępy poczynione w 2022 r. – apeluje do współprawodawców o kontynuowanie prac nad paktem o migracji i azylu, zgodnie ze wspólnym planem działania, oraz nad zmienionym kodeksem granicznym Schengen i dyrektywą powrotową.</utt>
      <utt t="interrupt" by="Poseł Szymon Szynkowski vel Sęk">Ale to jest przed przyjęciem, a ja mówię o tym po przyjęciu.</utt>
      <utt t="norm">Nie, nie. Pan powiedział tutaj, z tej mównicy, że kiedy byliście w rządzie za każdym razem wykreślaliście to z konkluzji. Dokładnie to samo, tego samego typu konkluzje są w marcu. Kontynuacja paktu migracyjnego.</utt>
      <utt t="interrupt" by="Poseł Szymon Szynkowski vel Sęk">Przed przyjęciem.</utt>
      <utt t="norm">Dla równowagi powiem panu, panie pośle, że 14 i 15 grudnia, kiedy już premier Donald Tusk był na spotkaniu Rady Europejskiej, pierwszy raz do konkluzji Rady Europejskiej wpisano kwestie, które są ważne z punktu widzenia interesów Polski, czyli kwestie ochrony granic, i bezpośrednio odniesiono się do sytuacji na granicy polsko-białoruskiej. Można zatem było wpisać do konkluzji kwestie związane z polskim interesem, a nie tylko udawać na konferencjach prasowych, że się zajmuje kwestiami migracji. To jest kwestia faktów, wytknąłem tutaj panu ministrowi, powiedziałbym, co najmniej niekonsekwencję. Natomiast rzeczą dla mnie absolutnie nieakceptowalną, tak moralnie, jak etycznie, jest to, że ludzie z Prawa i Sprawiedliwości, w tym jeszcze były wiceminister spraw zagranicznych u ministra Raua, w ogóle mają czelność zabierania głosu w sprawie migracji. Przecież to wy w sposób przemyślany prowadziliście najbardziej liberalną politykę migracyjną w całej Europie. I nie mówię tutaj tylko o przekrętach i sprzedaży wiz w konsulatach, co teraz pewnie sami próbujecie zrzucać tylko na Wawrzyka. Tymi sprawami zajmie się prokuratura. Ja mówię o konkretnej polityce wizowej, bardzo liberalnej polityce wizowej, która była najbardziej otwarta w Europie.</utt>
      <utt t="interrupt" by="Poseł Andrzej Śliwka">Pan nie wie, o czym mówi.</utt>
      <utt t="norm">Tak więc odnoszenie się przez kogokolwiek z was do kwestii migracji jest absolutnym kłamstwem i hipokryzją.</utt>
      <utt t="interrupt" by="Poseł Szymon Szynkowski vel Sęk">Jeszcze będziemy wracać do tej kwestii.</utt>
      <utt t="norm">Natomiast odnosząc się jeszcze do kwestii kompromitacji, bo pan dwa razy to podkreślił, ja tylko przypominam Wysokiej Izbie, że w trakcie prezydencji belgijskiej odbyły się wybory do Parlamentu Europejskiego i że w tych wyborach do Parlamentu Europejskiego jedno z ugrupowań wpuściło na swoje listy dwie osoby z prawomocnymi wyrokami i sprawiło, że są one dzisiaj posłami do Parlamentu Europejskiego: panowie Wąsik i Kamiński. Moim zdaniem to jest kompromitacja.</utt>
      <utt t="reaction">Oklaski</utt>
      <utt t="norm">Powiem jeszcze jedną rzecz, bo pan mówił o kompromitacji: jest jedno ugrupowanie na tej sali, które na swoją listę, na szczęście ta osoba nie została europosłem, wpuściło Ryszarda Czarneckiego, dzisiaj zawieszonego,</utt>
      <utt t="interrupt" by="Poseł Szymon Szynkowski vel Sęk">A umiesz merytorycznie?</utt>
      <utt t="norm">I ja, panie pośle Szynkowski, na pana miejscu o kompromitacjach bym nic nie mówił, bo to pan…</utt>
      <utt t="interrupt" by="Poseł Andrzej Śliwka">On by chętnie jakąś muzykę puścił...</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle Śliwka, panie pośle Szynkowski, zwracam panom uwagę, że zakłócają panowie obrady Sejmu.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">…występował na konferencjach prasowych z panem Ryszardem Czarneckim. On startował z Wielkopolski. Myślę, że i mnie, i panu jako Wielkopolanom jest dzisiaj wstyd, że taka osoba była na liście. Bardzo serdecznie dziękuję, pani marszałek.</utt>
      <utt t="reaction">Oklaski</utt>
      <utt t="interrupt" by="Poseł Szymon Szynkowski vel Sęk">A o polityce europejskiej coś wiesz?</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie ministrze. Zapraszam przedstawiciela komisji pana posła Andrzeja Grzyba. Bardzo proszę.</utt>
    </speech>
    <speech speaker="Poseł Andrzej Grzyb">
      <utt t="norm">Pani Marszałek! Wysoka Izbo! Chciałem wszystkim uczestnikom tej debaty bardzo serdecznie podziękować. Zdaję sobie z tego sprawę, że oczywiście mamy olbrzymią różnicę zdań w rozumieniu…</utt>
      <utt t="interrupt" by="Poseł Andrzej Śliwka">No jak nie odpowiedział na żadne proste pytanie.</utt>
      <utt t="norm">…czym dla nas jest obecność Polski w Unii Europejskiej – od absolutnej akceptacji aż po jej brak. Oczywiście w tych ramach musimy tę debatę prowadzić i ten fakt, że są tak zróżnicowane opinie, wcale nie oznacza, iż jest to powód do jakiegoś podstawowego zmartwienia. Wręcz twierdzę, że to mobilizuje nas do przedstawienia argumentów. Padło np. takie pytanie, w czym Polska jest konkurencyjna i w czym jest dobra?</utt>
      <utt t="interrupt" by="Poseł Włodzimierz Skalik">W wiszeniu u klamki.</utt>
      <utt t="norm">Nie, niech pan nie mówi w ten sposób. Np. polski transport ciężarowy i spedycja. To jest przecież, proszę państwa, polska specjalność.</utt>
      <utt t="interrupt" by="Poseł Włodzimierz Skalik">Robi się ukraińsko.</utt>
      <utt t="norm">Oczywiście, że jest potrzebne wsparcie, ochrona, również wsparcie państwa w tym zakresie, w szczególności w modernizacji transportu, z tego względu, że jest akurat szereg firm, które nie są największymi graczami na tym rynku, ale jednak mają swoje znaczenie w funkcjonowaniu. Gdy np. kontrahenci zewnętrzni mają do wyboru polską firmę albo prowadzoną przez przewoźników z innych krajów, to na pewno wybierają polską. Druga sprawa. Polska produkcja rolna. W produkcji drobiu kiedyś pierwsze miejsce miała Francja, w tej chwili to pierwsze miejsce ma Polska. Oczywiście nie jest to łatwe, ponieważ nie ma charytatywnej działalności w działalności gospodarczej. Wszyscy widzą, gdzie jest konkurencja, i próbują odbić to miejsce, dlatego ta walka o rynki trwa. To nie jest tak, że tylko jest element współpracy w Unii Europejskiej, jest również silna konkurencja, każdy próbuje dbać o swoje interesy i tak to należy rozumieć.</utt>
      <utt t="interrupt" by="Poseł Włodzimierz Skalik">Nie każdy.</utt>
      <utt t="norm">To jest wtedy zdrowe. No ale podaję to jako przykład. Gdy popatrzymy na bilans eksportu, jeżeli chodzi o towary pochodzenia rolniczego oraz polskiego przemysłu spożywczego, to 52 mld polskiego eksportu jest istotne. Ja bym wyłączył z tego te 3 mld eksportu wyrobów tytoniowych, bo to jest trochę inna bajka. Ale, proszę państwa, tym możemy się również chwalić. Więc nie możemy w sposób bezrefleksyjny mówić, że nie mamy żadnych obszarów, w których polska gospodarka jest konkurencyjna. Oczywiście, że macie państwo rację co do faktu podejmowania restrykcyjnych decyzji zakazujących właściwie wolności wyboru. Bardzo krytycznie oceniam sprawę regulacji dotyczącej m.in. elektryfikacji transportu i zakazu rejestracji samochodu, bo uważam, że w tej materii powinna być kwestia wyboru. Najlepiej rachunek ekonomiczny i użyteczność tego transportu czy rodzaju, który wybieramy, powinna być podstawą takiej decyzji. Z tego, co wiem, z tej re18. posiedzenie Sejmu w dniu 26 września 2024 r. Informacja dla Sejmu i Senatu RP o udziale Rzeczypospolitej Polskiej w pracach Unii Europejskiej w okresie styczeń–czerwiec 2024 r. Oświadczenia poselskie</utt>
    </speech>
    <speech speaker="Poseł Roman Fritz">
      <utt t="norm">Szanowna Pani Marszałek! Wysoki Sejmie! Znany ze szkalowania Polski na arenie międzynarodowej prof. Jan Grabowski przedstawił skandaliczną propozycję, którą przytaczam za kanadyjskim portalem, bo to się ukazało właśnie w kanadyjskich mediach. Otóż Jan Grabowski twierdzi, że główne miejsca Holokaustu w Polsce nie powinny podlegać wpływom polskiego nacjonalizmu. Biorąc pod uwagę widoczną niechęć polskich władz do działania jako uczciwi powiernicy pamięci o Holokauście, być może nadszedł czas, aby umieścić te miejsca pod jurysdykcją europejską, Organizacji Narodów Zjednoczonych lub innymi międzynarodowymi jurysdykcjami – wskazuje profesor. Moim zdaniem podlega to pod art. 127 Kodeksu karnego, który w § 1 mówi: Kto, mając na celu pozbawienie niepodległości, oderwanie części obszaru lub zmianę przemocą konstytucyjnego ustroju Rzeczypospolitej Polskiej, podejmuje w porozumieniu z innymi osobami działalność zmierzającą bezpośrednio do urzeczywistnienia tego celu, podlega karze pozbawienia wolności na czas nie krótszy od lat 10 albo karze dożywotniego pozbawienia wolności.</utt>
      <utt t="reaction">Dzwonek</utt>
      <utt t="norm">W § 2 czytamy: Kto czyni przygotowania do popełnienia przestępstwa określonego w § 1, podlega karze pozbawienia wolności od lat 3 do 20. I konkluzja, proszę państwa.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Roman Fritz">
      <utt t="norm">Grzegorz Braun, który przemawiał z tego miejsca, został przez znaczną część sali, w zasadzie przez wszystkich prócz posłów Konfederacji pozbawiony immunitetu, uchylono mu immunitet z tego względu…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. 298 Poseł Andrzej Grzyb gulacji Unia Europejska na pewno się wycofa, również jeśli chodzi o produkcję pojazdów w oparciu o silniki spalinowe. To będzie kontynuowane. Pytanie z jakim paliwem? To już jest zupełnie inna rzecz. Ostatnia uwaga dotycząca m.in. kwestii kosztów obecności w Unii Europejskiej. To jest projekt w chwili obecnej obliczony na 1,4% PKB wszystkich państw członkowskich, więc w zakresie tak taniego projektu, jeżeli chodzi o taki udział, rzadko mamy tego typu przedsięwzięcia, o takim charakterze jak Unia Europejska funkcjonuje. Natomiast sądzę, że gospodarka państw członkowskich Unii Europejskiej mogłaby być w wielu elementach bardziej konkurencyjna. Pytanie, ile w tym jest zasługi Unii, a ile jest w tym zaniedbań również państw członkowskich? To jest zupełnie inna kwestia, która mogłaby być przedmiotem naszej daleko idącej refleksji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zamykam dyskusję. Marszałek Sejmu proponuje, aby Sejm przystąpił do drugiego czytania bez kierowania projektu uchwały do komisji. Do głosowania w tej sprawie przystąpimy w bloku głosowań. Na tym zakończyliśmy rozpatrywanie punktów porządku dziennego zaplanowanych na dzień 26 września br. Informuję, że zgłosili się posłowie w celu wygłoszenia oświadczeń poselskich. Zaraz państwu przedstawię, ilu jest posłów i ile posłanek. 35 osób. Czy ktoś z państwa jeszcze pragnie zapisać się do wygłoszenia oświadczenia? Zamykam listę. Ustalam czas na 1,5 minuty. Zapraszam pana posła Romana Fritza, klub parlamentarny Konfederacja.</utt>
    </speech>
    <speech speaker="Poseł Roman Fritz">
      <utt t="norm">Dziękuję. Szanowna Pani Marszałek…</utt>
    </speech>
    <speech speaker="Wicemarszałek Dorota Niedziela">
      <utt t="norm">Momencik, panie pośle. Bardzo dziękujemy, panie ministrze, razem z pracownikami. Zapraszam, panie pośle.</utt>
    </speech>
    <speech speaker="Poseł Roman Fritz">
      <utt t="norm">…że pozbawił prof. Grabowskiego głosu poprzez stuknięcie mikrofonu. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Włodzimierza Skalika, Klub Poselski Konfederacja.</utt>
      <utt t="interrupt" by="Poseł Włodzimierz Skalik">Całe szczęście, że nie tak zwana.</utt>
      <utt t="norm">Umówmy się, proszę państwa, że po przekroczeniu czasu 30 sekund zwrócę uwagę, żebyście wiedzieli, że już się zbliża koniec wypowiedzi, i będę wyłączać mikrofon. Dobrze?</utt>
    </speech>
    <speech speaker="Poseł Włodzimierz Skalik">
      <utt t="norm">Szanowna Pani Marszałek! Wysoka Izbo! Po przewrocie w 1989 r. doktryna Giedroycia stała się jednym z głównych drogowskazów polskiej polityki zagranicznej realizowanej przez wszystkie rządy bez wyjątku, również rząd Donalda Tuska. W największym skrócie zakłada ona wspieranie krajów powstałych z byłych republik radzieckich i pielęgnowanie stosunków z nimi, nawet za cenę zapomnienia o Polakach zamieszkujących te kraje. Zamieszkujący tam Polacy traktowani są jako przeszkoda w nawiązaniu i utrzymywaniu stosunków z tymi postsowieckimi krajami. To ma uzasadniać przymykanie oczu rządu warszawskiego na jawne dyskryminowanie naszych rodaków. Ta spolegliwość dotyczy zwłaszcza postępowania wobec rządów Litwy i Ukrainy. Sam Giedroyć i realizujący jego doktrynę warszawscy politycy są grabarzami polskości na Kresach, dlatego np. młodzi Polacy z Litwy, absolwenci polskich szkół ubiegający się o przyjęcie na uczelnie w Polsce muszą zdawać egzamin ze znajomości języka polskiego jako języka obcego, a z tego egzaminu zwolnione są dziesiątki tysięcy Ukraińców studiujących w Polsce. Potwierdzają to wystąpienia prezesa Związku Polaków na Litwie Waldemara Tomaszewskiego</utt>
      <utt t="reaction">Dzwonek</utt>
      <utt t="norm">i byłego europosła Bogusława Rogalskiego w czasie ostatniego posiedzenia Parlamentarnego Zespołu ds. Kresów Rzeczypospolitej pod kierownictwem pana prof. posła Andrzeja Zapałowskiego.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Włodzimierz Skalik">
      <utt t="norm">Szczerze polecam odsłuchanie tego posiedzenia. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Andrzeja Tomasza Zapałowskiego, Klub Poselski Konfederacja.</utt>
    </speech>
    <speech speaker="Poseł Andrzej Tomasz Zapałowski">
      <utt t="norm">Pani Marszałek! Wysoka Izbo! Ostatnio w prasie ukazała się informacja, że zarząd związku zawodowego policjantów zwrócił się do ministra spraw wewnętrznych, żeby broń czarnoprochowa podlegała absolutnej reglamentacji, tak jak każda inna broń. Proszę państwa, nic bardziej absurdalnego. Zamiast poszerzać katalog uprawnień i liberalizować dostęp do broni, zwłaszcza że mamy coraz większe zagrożenia, idzie się w innym kierunku. Szanowni państwo, szacuje się, że na Ukrainie jest 5–15 mln sztuk broni poza kontrolą państwa, za chwilę ona będzie masowo napływać do Polski. W Stanach Zjednoczonych i w Europie Zachodniej są programy na drukarki 3D, dzięki którym można sobie w domu całkowicie wydrukować broń palną. Policja we Włoszech czy w Hiszpanii pokazuje, w jaki sposób można wejść do marketu i w ciągu 3 godzin, będąc przeciętnie uzdolnioną osobą, wyrobić sobie dubeltówkę. Czy chcemy doprowadzić do tego, żeby w Polsce ludzie, których pozbawia się dostępu do broni, masowo produkowali broń? Bo tak będzie. Tak będzie, proszę państwa, i mówię to z pełną odpowiedzialnością.</utt>
      <utt t="reaction">Dzwonek</utt>
      <utt t="norm">Dlaczego policjanci to robią? Ponieważ o 50% zmniejszono ćwiczenia ze strzelania dla policjantów, bo nie ma amunicji. Nie ma ćwiczeń z taktyki. Policjanci powinni iść w drugą stronę, czyli powinni mieć więcej strzelania…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Andrzej Tomasz Zapałowski">
      <utt t="norm">…więcej taktyki. Powinno być zmienione prawo dotyczące użycia broni przez policjantów w kierunku większych możliwości, większej odwagi, żeby policjanci używali broni.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam panią poseł Magdalenę Małgorzatę Kołodziejczak, Klub Parlamentarny Koalicja Obywatelska.</utt>
    </speech>
    <speech speaker="Poseł Magdalena Małgorzata Kołodziejczak">
      <utt t="norm">Pani Marszałkini! Wysoka Izbo! W 1794 r. Karol Fryderyk Conradi cały swój majątek przeznaczył na stworzenie fundacji swojego imienia, celem której było tworzenie szkół, w tym instytutu szkolno-wychowawczego. Instytut dał początek dzisiejszej szkole Conradinum, obecnie najstarszej szkole średniej w Gdańsku. Budynek Conradinum wraz z zapleczem zlokalizowany jest we Wrzeszczu, powstał w 1894 r., a w 1999 r. cały kompleks został wpisany do rejestru zabytków. Ogólne zasady działalności Conradinum są od początku niezmienne, liczą się przede wszystkim pilność w nauce i mundur. Obecnie Conradinum to Szkoły Okrętowe i Techniczne, które oprócz profilu okrętowego realizują kształcenie w najnowszych i poszukiwanych w gospodarce specjalnościach. Szkoła była i jest kuźnią kadry dla przemysłu okrętowego, a jej absolwenci są niezwykle cenieni zarówno w Polsce, jak i za granicą. W tym roku szkoła Conradinum obchodzi 230-lecie swojego funkcjonowania, a jej mury opuściło już niemalże 20 tys. absolwentów. Z tego miejsca wyrażam najwyższe uznanie dla poprzednich i obecnych dyrekcji za trwanie przy tradycjach szkoły i ogromną dbałość o edukowanie młodzieży na najwyższym poziomie przez te wszystkie lata. Absolwentom gratuluję sukcesów, które odnosili i odnoszą w życiu zawodowym. Życzę dyrekcji i gronu pedagogicznemu, a także uczniom dalszych sukcesów, wspaniałego dalszego rozwoju i kolejnych setek lat. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Grzegorza Adama Płaczka, klub parlamentarny Konfederacja. Nie ma. Zapraszam pana posła Witolda Tumanowicza, klub parlamentarny Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! Polskie szpitale są na skraju upadku. Dostajemy informacje, że coraz więcej placówek wstrzymuje przyjmowanie pacjentów, a oddziały są zamykane. Wszystko przez to, że brakuje pieniędzy na tzw. nadwykonania, czyli operacje i konsultacje powyżej zakontraktowanych limitów. Według doniesień brakuje aż 5 mld zł. Przykładem jest szpital w Lubartowie, gdzie zawieszono oddział chirurgii, a SOR jest zagrożony. Pacjenci odsyłani są do innych miast, a operacje, na które czekali miesiącami, są odwoływane. Dotychczasowe rządy nie radzą sobie z problemem zarządzania ochroną zdrowia. Konfederacja proponuje reformę, rozbicie monopolu NFZ i dopuszczenie konkurencji między ubezpieczycielami państwowymi i prywatnymi. Wysokość składki zdrowotnej nie ulegnie zmianie, ale konkurencja poprawi wydajność systemu. PiS i PO niestety wolą jedynie dosypywać pieniędzy do niewydolnego i dziurawego systemu, co dziś najbardziej uderza w pacjentów. Konfederacja chce realnych zmian w systemie zdrowotnym dla dobra polskich obywateli.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Annę Pieczarkę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Anna Pieczarka">
      <utt t="norm">Szanowna Pani Marszałek! Wysoka Izbo! W poprzednim tygodniu w całej Polsce odbywały się obchody Dnia Sybiraka połączone z upamiętnieniem 85. rocznicy zbrojnej agresji Związku Radzieckiego na Polskę, która nastąpiła 17 września 1939 r. bez określonego w prawie międzynarodowym wypowiedzenia wojny. Osłabiła ona znacznie nasz kraj, będący od 1 września 1939 r. w stanie wojny z III Rzeszą. Atak Związku Radzieckiego na Polskę pochłonął co najmniej milion polskich ofiar sowieckiej okupacji, zesłańców oraz więźniów łagrów. Zwracam się do państwa z prośbą, a właściwie z apelem, aby o tej dacie nigdy nie zapominać, zwłaszcza dziś, gdy za naszą wschodnią granicą toczy się wojna wywołana zbrojną napaścią Rosji na Ukrainę. Skutki tej wojny, podobnie jak skutki ataku zbrojnego Związku Radzieckiego na nasz kraj, co łatwo sobie wyobrazić, odczuje wiele pokoleń Ukraińców, a nawet Polaków, wszak w wielu miejscach w tym kraju, zwłaszcza w okolicach polskiego kiedyś Lwowa, mieszkają nasi rodacy – oni także są ofiarami tej wojny. Z okazji kolejnej rocznicy zbrojnej agresji Związku Radzieckiego na Polskę warto pamiętać o miejscach naznaczonych krwią naszych przodków oraz o bohaterskiej postawie wielu z nich. W miejscach upamiętnienia nie tylko 17 września warto zapalić znicz i oddać się refleksji</utt>
      <utt t="reaction">Dzwonek</utt>
      <utt t="norm">na temat tragicznego losu ludzi, którym w tym okresie przyszło żyć i umierać. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam panią poseł Magdalenę Filipek-Sobczak, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Magdalena Filipek-Sobczak">
      <utt t="norm">Szanowna Pani Marszałek! Wysoka Izbo! Kiedy pierwsze emocje po wydarzeniach ostatnich dni opadną, musi przyjść czas na zadanie podstawowego pytania: Czy państwo w obliczu klęski powodzi zdało egzamin? Zdaniem wielu Polaków, a w szczególności mieszkańców województw dolnośląskiego i opolskiego, pozostawionych po powodzi bez pomocy, a wcześniej bez rzetelnych informacji, rząd Donalda Tuska powinien podać się do dymisji. Konsekwencją nieudolnych rządów koalicji 13 grudnia, szumu komunikacyjnego i braku kompetentnego zespołu są gigantyczne straty majątkowe tysięcy ludzi i zniszczona infrastruktura. To dramat, którego można było uniknąć. Oczywisty w kwestii powodzi pozostaje również fakt, że administrację za rządów koalicji 13 grudnia charakteryzuje syndrom posłańca tylko dobrych wiadomości. W tym kontekście warto zaznaczyć, że IMGW już w środę wydał wszystkie możliwe ostrzeżenia, a skostniały aparat państwowy trawił te informacje aż do piątku. Jasne jest ponadto, że władza owładnięta manią rozliczania stworzyła system, w którym niższe szczeble nie przekazywały w porę niekorzystnych informacji z obawy przed niezadowoleniem odbiorców wyższych rangą. W takiej uśmiechniętej atmosferze nikt nie był w stanie podejmować szybkich i trafnych decyzji.</utt>
      <utt t="reaction">Dzwonek</utt>
      <utt t="norm">Potwierdzeniem tego faktu jest piątkowe stwierdzenie premiera o nieprzesadnie alarmujących prognozach i kolejne urządzanie widowisk medialnych w postaci sztabu kryzysowego. Chaotyczne zarządzanie z góry sprowadza się w takich sytuacjach zawsze do konieczności wzięcia spraw w swoje ręce…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł.</utt>
    </speech>
    <speech speaker="Poseł Magdalena Filipek-Sobczak">
      <utt t="norm">…przez liderów gminnych, wójtów, burmistrzów, a przede wszystkim prezydentów miast oraz szefów służb.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł.</utt>
    </speech>
    <speech speaker="Poseł Magdalena Filipek-Sobczak">
      <utt t="norm">W tym miejscu bardzo dziękuję państwu za zaangażowanie i gotowość do samodzielnego podejmowania tych małych i większych decyzji. Kończąc, już tylko ostatnie zdanie, pragnę podkreślić, że Prawo i Sprawiedliwość rozliczy każdą obietnicę złożoną…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie, oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Bożenę Lisowską, Klub Parlamentarny Koalicja Obywatelska.</utt>
    </speech>
    <speech speaker="Poseł Bożena Lisowska">
      <utt t="norm">Dziękuję. Pani Marszałek! Wysoka Izbo! Dużym problemem w dzisiejszym życiu społecznym są mowa nienawiści i hejt internetowy. Doświadczają ich już dzieci w szkole od swoich rówieśników i internautów w sieci. Polska szkoła nie jest dostatecznie przygotowana do zapobiegania temu i wspierania pokrzywdzonych dzieci i młodzieży, a często temat ten jest marginalizowany. Dlatego młodzież bierze sprawy w swoje ręce i 28 października w Sejmie organizuje konferencję. Inicjatorem jest Akcja Uczniowska, a tytuł konferencji jest bardzo znamienny „Zatrzymaj hejt”. Zapraszam w imieniu młodzieży do uczestnictwa w tej konferencji. Niestety hejt i mowa nienawiści są powszechne, dlatego podczas konferencji młodzi działacze społeczni, ale też eksperci i politycy będą rozmawiać o przyczynach i skutkach. To właśnie mowa nienawiści i hejt pogłębiają kryzys psychiczny wśród dzieci i młodzieży. Politycy powinni być wzorem dla młodzieży.</utt>
      <utt t="reaction">Dzwonek</utt>
      <utt t="norm">Niestety tak nie jest. Nadużywają mowy nienawiści w debacie publicznej, w programach internetowych, a także w sieci. Dlatego apeluję do państwa…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł.</utt>
    </speech>
    <speech speaker="Poseł Bożena Lisowska">
      <utt t="norm">…aby państwo włączyli się w tę konferencję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam panią poseł Annę Baluch, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Anna Baluch">
      <utt t="norm">Pani Marszałek! Wysoka Izbo! Kiedy 18 września południowo-zachodnia Polska walczyła z powodzią, na stronie Rządowego Centrum Legislacji opublikowano projekt ustawy o zmianie ustawy o odnawialnych źródłach energii. Jakby tego było mało, opatrzono go uwagą minister Hennig-Kloski: uprzejmie proszę o potraktowanie sprawy jako niezwykle pilnej. W projekcie tym pojawia się niebezpieczny dla interesu społecznego zapis, który mówi, że działania polegające na budowie lub modernizacji instalacji odnawialnego źródła energii stanowią realizacją nadrzędnego interesu publicznego. Co to oznacza w praktyce? Wiatraki bez pytania o zgodę blisko domów, wiatraki bez przestrzegania obszaru Natura 2000, brak konsultacji, niszczenie środowiska. A wszystko pod tak ważnym, wymyślonym być może przez jakiegoś inwestora pretekstem, który zostanie uzasadniony nadrzędnym interesem publicznym. Nasuwa się pytanie: Jak bardzo zmotywowane jest w takim wypadku ministerstwo, wykorzystując ludzkie tragedie do przepychania tak ważnych dla społeczeństwa projektów w sytuacji, gdy opinia publiczna skupiona jest na osobach, które wymagają pomocy – na powodzianach? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Fryderyka Sylwestra Kapinosa, Klub Parlamentarny Prawo i Sprawiedliwość. Nie ma pana posła. Zapraszam pana posła Zbigniewa Boguckiego, Klub Parlamentarny Prawo i Sprawiedliwość. Nie ma pana posła. Zapraszam panią poseł Annę Kwiecień, Klub Parlamentarny Prawo i Sprawiedliwość. Nie ma pani poseł. Zapraszam panią poseł Agatę Wojtyszek, Klub Parlamentarny Prawo i Sprawiedliwość. Nie ma pani poseł. Pan poseł Bartłomiej Dorywalski, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Bartłomiej Dorywalski">
      <utt t="norm">Pani Marszałek! Wysoka Izbo! W obliczu ogromnej tragedii powodzi, która dotknęła dziesiątki tysięcy rodzin, należy skierować słowa najwyższego uznania i podziękowania dla wszystkich, którzy bezinteresownie, kierując się ogromną empatią, pomagali i pomagają powodzianom w walce z żywiołem i jego skutkami. Słowa podziękowania należy skierować do wszystkich, którzy przekazali dary dla powodzian, co jest dowodem głębokiego współczucia oraz solidarności z poszkodowanymi. W tych trudnych chwilach liczy się każdy gest wsparcia dla mieszkańców dotkniętych kataklizmem. Jednakże ten trudny czas rodzi zastanowienie nad działaniami zapobiegawczymi w obliczu kataklizmu. Skoro informacja o zbliżającym się niżu genueńskim i jego skutkach w państwach ościennych była powszechna, to warto zadać pytanie, na jakiej podstawie premier uspokajał społeczeństwo słowami: prognozy nie są przesadnie alarmujące. Gdzie w tym przypadku jest granica przesady? Czy nie jest przesadą oferowanie pożyczek dla powodzian? Czy nie jest przesadą mówienie o budowaniu tam zubożających społeczeństwo, o renaturyzacji Odry, w myśl której dodawanie kolejnych instalacji budowlanych na Odrze jest absolutnie nieakceptowane, czy wreszcie twierdzenie przed powodzią, że największym problemem na Odrze jest brak</utt>
      <utt t="reaction">Dzwonek</utt>
      <utt t="norm">wody dla ryb do życia? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Waldemara Andzela, Klub Parlamentarny Prawo i Sprawiedliwość. Nie ma pana posła. Pan poseł Patryk Gabriel, Klub Parlamentarny Koalicja Obywatelska. Nie ma. Pani poseł Renata Rak, Klub Parlamentarny Koalicja Obywatelska.</utt>
    </speech>
    <speech speaker="Poseł Renata Rak">
      <utt t="norm">Pani Marszałek! Wysoka Izbo! Składam ogromne gratulacje dla komitetu inicjatywy ustawodawczej „Stop łańcuchom, pseudohowolom i bezdomności zwierząt” za zebranie ponad 0,5 mln podpisów pod projektem nowelizacji ustawy o ochronie zwierząt. Proponowane zmiany są odpowiedzią na społeczną potrzebę poprawy losu zwierząt i ich ochrony. Nie chcemy już widoku psów na łańcuchach, przerażonych fajerwerkami głównie hukowymi zwierząt domowych oraz dzikich, produkcji zwierząt na wielką skalę w pseudohodowlach. Chcemy, aby sprawcy znęcania się nad zwierzętami i zabijania ich ponosili wysokie kary. Konieczne jest czipowanie zwierząt, nadzorowanie schronisk oraz kastracja, która wpłynie na zapobieganie bezdomności. Dziękuję bardzo mieszkańcom Szczecinka oraz powiatu za tak duże zaangażowanie i wsparcie tego projektu. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam pana posła Krzysztofa Tchórzewskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Krzysztof Tchórzewski">
      <utt t="norm">Pani Marszałek! Wysoka Izbo! Doświadczenia wynikające z występujących w wielu państwach klęsk żywiołowych wskazują, że zwiększone wypłaty Skarbu Państwa poprzez zwiększanie deficytu budżetowego powodują przyspieszoną inflację, zmniejszającą realną wartość waluty danego państwa. Już obecne zwiększanie deficytu budżetowego w przyszłym roku do prawie 300 mld zł jest groźne dla realnej wartości złotego. Informacje o dalszym jego zwiększaniu wskutek powodzi mogą budzić niepokój, że poprzez wzrost drożyzny ta powódź może pośrednio uderzyć po kieszeniach wszystkich Polaków. W związku z tym konieczne jest porozumienie rządu w tych sprawach z prezesem NBP, tymczasem relacje między nimi są w tym roku dużo gorsze niż w latach ubiegłych w związku z próbą premiera Donalda Tuska postawienia przed Trybunałem Stanu prezesa NBP Adama Glapińskiego. Ten konflikt może nas wszystkich drogo kosztować. Zachęcam do wyciągnięcia przez rząd właściwych wniosków, zanim będzie za późno. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Norberta Pietrykowskiego, Klub Parlamentarny Polska 2050 – Trzecia Droga. Nie ma. Pan poseł Marcin Józefaciuk, Klub Parlamentarny Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowna Pani Marszałek! Wysoka Izbo! Z dostępnych danych wynika, że Polska pojaśniała o co najmniej 6% w stosunku do poprzedniej dekady, a miniony rok był najjaśniejszy w historii. Brak spójnych przepisów i monitoringu powoduje, że niekontrolowana emisja sztucznego światła jest współcześnie najdynamiczniej rozprzestrzeniającą się formą zanieczyszczenia środowiska i realnym zagrożeniem dla zdrowia ludzi. Zanieczyszczenie sztucznym światłem wpływa na amatorską astronomię. Występująca nad miastami łuna prawie całkowicie uniemożliwia obserwację nocnego nieba. Zanieczyszczenie światłem wpływa na faunę, przysparza problemów dużej liczbie zwierząt, zaburzając ich cykl dobowy, rozmnażanie czy migrację. Zanieczyszczenie światłem wpływa na florę. Nocne oświetlenie roślin wpływa na ich rytm biologiczny oraz funkcjonowanie, co może doprowadzić do ich obumierania. Zanieczyszczenie światłem ma negatywny wpływ na zdrowie człowieka. Powoduje bezsenność, depresję, niesie ryzyko zachorowania na choroby nowotworowe. Niezwykle niebezpiecznym światłem jest światło barwy białej i niebieskiej, które wydobywa się z ekranów smartfonów i tabletów. Zanieczyszczenie światłem ma również wpływ na bezpieczeństwo oraz jest marnowaniem energii i pieniędzy. Problem zanieczyszczenia światłem wymaga kompleksowego uregulowania prawnego, wprowadzenia odpowiednio precyzyjnych przepisów prawa i mechanizmów, które pozwoliłyby na kontrolowanie zastosowania tych przepisów. Dlatego ważne jest powołanie zespołu międzyresortowego w celu podjęcia prac koncepcyjnych nad przygotowaniem rozwiązań dotyczących problemu zanieczyszczenia światłem. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Patryka Wichra, Klub Parlamentarny Prawo i Sprawiedliwość. Nie ma pana posła. Pan poseł Władysław Kurowski, Klub Parlamentarny Prawo i Sprawiedliwość. Nie ma pana posła. Pani poseł Anna Paluch, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Anna Paluch">
      <utt t="norm">Dziękuję bardzo. Wysoka Izbo! 23 września minęła 80. rocznica śmierci bł. ks. Józefa Stanka, kapelana walczącej Warszawy, beatyfikowanego w gronie 108 męczenników II wojny światowej przez papieża Jana Pawła II. Ksiądz Józef Stanek, urodzony na moim rodzinnym Spiszu w 1916 r., był księdzem pallotynem łączącym działalność duszpasterską w zakładzie sióstr Rodziny Maryi przy ul. Hożej w Warszawie z zaangażowaniem w konspirację. W powstaniu warszawskim sprawował posługę duszpasterską dla żołnierzy zgrupowania Armii Krajowej „Kryska”, nosił rannych i umierających, pomagał ratować uwięzionych pod gruzami, opiekował się rannymi w powstańczych szpitalach. W ostatnich dniach powstania na Czerniakowie odstąpił rannemu żołnierzowi Armii Krajowej miejsce w pontonie płynącym na prawy brzeg Wisły. Dopadli do Niemcy i bestialsko pobili, a potem powiesili na jego własnej stule. Życie i śmierć bł. ks. Józefa Stanka to świadectwo patriotyzmu i wierności wskazaniom Ewangelii. Chwała bohaterowi, cześć jego pamięci.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam panią poseł Annę Dąbrowską-Banaszek, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Anna Dąbrowska-Banaszek">
      <utt t="norm">Pani Marszałek! Wysoki Sejmie! W swoim oświadczeniu poselskim w dniu dzisiejszym chcę poruszyć dwie kwestie. Pierwsza związana jest z powodzią, wydarzeniem bez precedensu. Dziękuję wszystkim zwykłym ludziom, którzy nie mając żadnych procedur, jako pierwsi włączyli się w pomoc dla osób poszkodowanych, organizowali zbiórki darów w całej Polsce, aby pomóc. Kierując się odruchem serca, wyprzedzili zobowiązanych do takiej pomocy z urzędu funkcjonariuszy naszego państwa. Szkoda, że przez obecnie rządzących zostały zlekceważone informacje o zbliżającym się zagrożeniu, ale to przestroga na przyszłość. Zapewne będzie to analizowane dzień po dniu, godzina po godzinie. Jeszcze raz bardzo dziękuję wszystkim, którzy pomogli i nadal pomagają. Druga kwestia to piękny jubileusz. Zespół Rosa z Kamienia w tym roku obchodzi 25-lecie swojego istnienia. To ćwierć wieku, w tym czasie wiele się wydarzyło – były koncerty, konkursy, liczne spotkania, nagrody. Z okazji tego pięknego jubileuszu składam serdeczne gratulacje wszystkim członkom zespołu. Tworzą go obecnie: Bożena Głaz – kierownik zespołu, Celina Sołopa, Grażyna Cichosz, Janina Spodniewska, Leokadia Karowiec, Pelagia Sztejn, Helena Gorzała, Zofia Niemczuk vel Adamczuk oraz Marcin Watras – instruktor zespołu, gra na akordeonie. Zespołowi Rosa życzę spełnienia marzeń, wielu koncertów i kolejnych nagród.</utt>
      <utt t="reaction">Dzwonek</utt>
      <utt t="norm">Niech wam się darzy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam panią poseł Maję Ewę Nowak, Klub Parlamentarny Polska 2050 – Trzecia Droga. Nie ma pani poseł. Pan poseł Adam Dziedzic, Klub Parlamentarny Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Adam Dziedzic">
      <utt t="norm">Pani Marszałek! Wysoka Izbo! Martwię się o zdrowie naszych kolegów z partii Prawa i Sprawiedliwości, a konkretnie o nastroje i emocje, bowiem na portalach społecznościowych tych polityków zapanowała tzw. tuskofobia. A tuskofobia, to dziwna choroba, występująca najczęściej u parlamentarzystów PiS-u.</utt>
      <utt t="interrupt" by="Poseł Anna Paluch">Miało nie być hejtu, panie pośle.</utt>
      <utt t="norm">Atakuje znienacka i – co jest szczególnie niepokojące – nie daje wcześniej żadnych objawów. Jestem szczególnie zaniepokojony, gdyż postępujący proces tej choroby może doprowadzić do trwałego uszczerbku na zdrowiu. A co wówczas zrobimy bez was, jak was tu zabraknie? Kto będzie jeździł motorowerem lub ciągnikiem siodłowym do Brukseli? Kto kupi agregaty prądotwórcze za niespełna 70 mln zł i odsprzeda je RARS za 350 mln? Kto wreszcie wybuduje fabrykę, szwalnię maseczek ochronnych, w której niczego nikt nigdy nie uszył? Kto dowie się, że jego żona pracuje w kilku radach nadzorczych i powie, że o takich rzeczach informacje uzyskuje ostatni.</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Poseł Waldemar Andzel">Minister Klimczak.</utt>
      <utt t="norm">Jesteście potrzebni. Zadbajcie o siebie, aby ta podstępna choroba zwana tuskofobią nie wykluczyła was z życia politycznego. Wszystkiego dobrego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Wiolettę Marię Kulpę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Wioletta Maria Kulpa">
      <utt t="norm">Pani Marszałek! Wysoka Izbo! Zwracam uwagę na problem wykluczenia komunikacyjnego miasta Płocka. Dla tego miasta, regionu, mieszkańców szansą rozwoju jest budowa CPK i kolei dużych prędkości. Od ponad 50 lat mówi się o sprawnej komunikacji Płocka m.in. z Warszawą. Miasto, w którym są ulokowane dwa zakłady dużego ryzyka, w tym Orlen, nie ma dobrej komunikacji, a nawet dróg ewakuacyjnych. O tym chcą rozmawiać władze samorządowe miasta Płocka, na tak ważny temat. Na dzisiejszą sesję Rady Miasta Płocka zostali zaproszeni przedstawiciele z Ministerstwa Infrastruktury, spółki CPK i PKP. Nikt, powtarzam, nikt z tych instytucji nie znalazł czasu na to, aby przedstawić mieszkańcom ponadstutysięcznego miasta plany rozwoju CPK i budowy kolei. Takie podejście ze strony rządzących i instytucji podległych rządowi traktujemy jako policzek. Dzieli nas od Warszawy jedynie 100 km, a podejście jest takie, jakby dzieliły nas tysiące kilometrów. Mieszkańcy oczekują poważnego podejścia do tematu rozwoju komunikacyjnego Płocka, przedstawienia obecnego stanu zaawansowania prac i perspektyw budowy, szczególnie kolei. W obecnej chwili ciężko jest do Płocka przyjechać i z niego wyjechać. A także to, co się dzieje w tej chwili, to przede wszystkim zmniejszanie</utt>
      <utt t="reaction">Dzwonek</utt>
      <utt t="norm">ilości mieszkańców Płocka, szczególnie ubywanie ludzi młodych. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Krzysztofa Cieciórę. Nie widzę. Pan poseł Henryk Szopiński, Klub Parlamentarny Koalicja Obywatelska.</utt>
    </speech>
    <speech speaker="Poseł Henryk Szopiński">
      <utt t="norm">Dziękuję. Pani Marszałek! Wysoki Sejmie! Jutro, tj. 27 września, swoje święto obchodzą Wojska Obrony Terytorialnej. Jednak tysiącom żołnierzy WOT nie będzie dane uczestniczyć w uroczystościach. Z własnej woli, z dala od swoich domów ciężko pracują, aby ofiarnie pomagać poszkodowanym w powodzi na Dolnym Śląsku. Tysiące żołnierzy z brygad WOT z całej Polski skierowano tam w pierwszych godzinach i dniach kataklizmu. Można śmiało uznać, że pomoc, jaką terytorialsi świadczą w ramach operacji odbudowy „Feniks”, jest największym sprawdzianem tej formacji. Jednak pomoc poszkodowanym w powodzi to nie wszystko. Pamiętajmy, że kataklizm nie zwolnił Wojska Polskiego z wykonywania innych zadań. WOT prowadzi teraz jednocześnie dwie duże operacje: strzegą granicy i prezentują zdolność do koordynacji działań oddziałów z dala od miejsc ich stacjonowania. Wcześniej Wojska Obrony Terytorialnej pomagały w czasie pandemii COVID-19 czy podczas kryzysu uchodźczego w pierwszych tygodniach wojny w Ukrainie. W czasie pokoju WOT w razie potrzeby skutecznie angażuje siły i środki do pomocy ludziom i odbudowy infrastruktury. Świadczą o tym dziesiątki miejscowości uporządkowane i odbudowane po zniszczeniach. To właśnie terytorialsi, pracując w kilkunastogodzinnych zmianach, przywracali i przywracają funkcjonowanie miast i wsi. Tysiące z nich tak właśnie jutro będzie obchodzić swoje święto. Za zaangażowanie, pracę i oddanie służbie wszystkim terytorialsom składam wyrazy szacunku i bardzo, bardzo dziękuję.</utt>
      <utt t="reaction">Oklaski</utt>
      <utt t="interrupt" by="Poseł Renata Rak">My też dziękujemy, panie pośle.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Krzysztofa Szymańskiego, Klub Parlamentarny Konfederacja.</utt>
    </speech>
    <speech speaker="Poseł Krzysztof Szymański">
      <utt t="norm">Pani Marszałek! Wysoki Sejmie! Dzisiaj z tej mównicy padło wiele słów na temat żołnierzy, wojska, WOT-u. Bardzo dobrze, bo to bardzo ważna sprawa. Natomiast chciałbym zwrócić uwagę na problem ograniczenia w rekrutacji na uczelnie wojskowe osób, które odbyły dobrowolną zasadniczą służbę wojskową, i to zgodnie z rozporządzeniem ministra obrony narodowej. Rozporządzenie zostało wydane w tym roku, 5 kwietnia; jest to rozporządzenie w sprawie kształcenia kandydatów do zawodowej służby wojskowej w ramach dobrowolnej zasadniczej służby wojskowej w uczelniach wojskowych, szkołach podoficerskich, centrach szkolenia lub ośrodkach szkolenia. Dlaczego o tym mówię? Ponieważ jest to rozporządzenie, które uniemożliwia wielu kandydatom ponowną rekrutację mimo wcześniejszych zapewnień o zgodności z wcześniejszymi przepisami. To jest tak naprawdę w rzeczywistości po prostu zablokowanie ścieżek kariery młodym ludziom, którzy wkładają bardzo dużo wysiłku, nierzadko wiele pieniędzy, wiele czasu, żeby się uczyć, ćwiczyć, doskonalić, w końcu stanąć do testów sprawnościowych, fizycznych, psychologicznych, medycznych, a dochodzi do tak kuriozalnych sytuacji, że kandydat dostał się na studia, a nie może ich rozpocząć. Dochodzi do jeszcze bardziej kuriozalnych sytuacji</utt>
      <utt t="reaction">Dzwonek</utt>
      <utt t="norm">: ludzie dostają się na bardzo prestiżowe kierunki, chodzi o wyższe szkoły oficerskie, gdzie naprawdę trzeba spełnić bardzo wyśrubowane wymagania, ale nie mogą rozpocząć edukacji. Uważam, że to jest tracenie bardzo wartościowego elementu korpusu oficerskiego w przyszłości. Odrzucenie takich osób stanowi działanie na szkodę Sił Zbrojnych Rzeczypospolitej Polskiej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam, pani poseł Lidia Burzyńska, Klub Parlamentarny Prawo i Sprawiedliwość. Pan poseł Piotr Kandyba, Klub Parlamentarny Koalicja Obywatelska.</utt>
    </speech>
    <speech speaker="Poseł Piotr Kandyba">
      <utt t="norm">Dziękuję. Pani Marszałek! Wysoka Izbo! Wczoraj o tej porze mieliśmy tu gorącą, miejscami wręcz kuriozalną i hańbiącą dyskusję odnośnie do sytuacji powodziowej. Dlatego dzisiaj dla odmiany chciałbym powiedzieć o rzeczach pięknych, o współpracy, solidarności i serdeczności ludzi dobrej woli. Z Piaseczna wyjechało dziewięć tirów plus mniejsze busy z pomocą zebraną przez mieszkańców i instytucje z Piaseczna, Konstancina-Jeziornej, Góry Kalwarii, Prażmowa, Tarczyna, Lesznowoli, Otwocka, Nadarzyna, Brwinowa i Piastowa. W zbiórki zaangażowały się jednostki OSP i PSP, szkoły, przedszkola, organizacje pozarządowe, służby miejskie, wójtowie, burmistrzowie, urzędnicy, radni gmin i starostwa, firmy i mieszkańcy. Ogromną pracę logistyczną wykonało też Powiatowe Centrum Zarządzania Kryzysowego w Piasecznie. Kiedy przypominam sobie dziś emocje i atmosferę tych dni, zaangażowanie i chęć pomocy przewoźników i kierowców, którzy za darmo organizowali transporty lokalne i na tereny dotknięte powodzią, kiedy przypominam sobie twarze powodzian i rozmowy z nimi i z ochotnikami, którzy w odruchu serca rzucili się na pomoc dotkniętym żywiołem</utt>
      <utt t="reaction">Dzwonek</utt>
      <utt t="norm">, widzę Polskę zjednoczoną, solidarną i empatyczną, jakże inną od tej, którą wczoraj na mównicy sejmowej próbowały stworzyć PiS i Konfederacja.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Piotr Kandyba">
      <utt t="norm">Potrafimy być wspaniałym narodem i społeczeństwem. Nie dajmy kilku krzykaczom wmówić sobie, że jest inaczej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Pawła Sałka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Paweł Sałek">
      <utt t="norm">Szanowna Pani Marszałek! Wysoka Izbo! W dniu 9 kwietnia 2024 r. Kancelaria Sejmu przekazała moją interpelację nr 2426 w sprawie budowy farm wiatrowych na terenach regionalnych dyrekcji Lasów Państwowych m.in. w Zielonej Górze i w Szczecinie do Ministerstwa Klimatu i Środowiska. W dniu 23 maja 2024 r. ministerstwo środowiska poprosiło marszałka Sejmu Szymona Hołownię o prolongatę terminu odpowiedzi na tę interpelację, informując, że odpowiedź na przedmiotowe wystąpienie zostanie udzielona do dnia 28 czerwca br. Niestety do dnia dzisiejszego nie otrzymałem odpowiedzi na moją interpelację. Podsumowując, informuję, że czekam już ponad 6 miesięcy na udzielenie odpowiedzi w bardzo ważnej sprawie. Przypomnę, że Ministerstwo Klimatu i Środowiska łamie przepisy, do których przestrzegania jest zobowiązane, dotyczące udzielania odpowiedzi na interpelację w określonym terminie, tym bardziej że w tym przypadku występowała prolongata, na którą marszałek Hołownia wyraził zgodę, a nie dopilnował tego, żeby resort odpowiedział na tę interpelację w terminie. Dlatego też należy dzisiaj zadać pytanie, dlaczego ta interpelacja nie uzyskała odpowiedzi</utt>
      <utt t="reaction">Dzwonek</utt>
      <utt t="norm">, w momencie kiedy z resortu środowiska wychodzi nowa ustawa o odnawialnych źródłach energii. Być może jest tak, że szef resortu pani minister Paulina Hennig-Kloska ma coś do ukrycia właśnie w zakresie budowy turbin wiatrowych, tym bardziej w polskich lasach. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Andrzeja Śliwkę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Andrzej Śliwka">
      <utt t="norm">Szanowna Pani Marszałek! Wysoka Izbo! Ostatnie dni, ostatnie tygodnie pokazały, że Polacy po raz kolejny okazali wielkie serce, wspomagając osoby, które realnie potrzebują pomocy, mówię o powodzianach z Dolnego Śląska i Opolszczyzny. Ja jako poseł ziemi elbląskiej, ziemi, która na swoim terenie ma Żuławy Wiślane, wiem doskonale, czym jest, czym może być powódź. Żuławy Wiślane są terenem wyjątkowo narażonym na kataklizmy związane z wodą. Wiem także doskonale, że właśnie sprawne, dobre służby są podstawą zapewnienia bezpieczeństwa w regionie. Korzystając z okazji, chciałbym serdecznie podziękować tym wszystkim, którzy odpowiedzieli na apel dotyczący pomocy. W moim biurze poselskim w Elblągu zebraliśmy mnóstwo artykułów spożywczych, artykułów pierwszej pomocy, artykułów higienicznych, niezbędnego sprzętu, którego mieszkańcy Dolnego Śląska i Opolszczyzny potrzebowali. Właśnie do nich ten sprzęt trafił. Bardzo się cieszę z tego, że w ramach tej zorganizowanej akcji w Elblągu – ale nie tylko, bo również mieszkańcy Iławy</utt>
      <utt t="reaction">Dzwonek</utt>
      <utt t="norm">, Lidzbarka Warmińskiego, Braniewa, Bartoszyc pomagali – wszyscy jak jeden mąż wspomagaliśmy i będziemy wspomagać osoby, których dotknął ten wielki kataklizm. Z tego miejsca chciałbym również serdecznie podziękować żołnierzom Wojsk Obrony Terytorialnej…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">…druhom OSP, funkcjonariuszom Państwowej Straży Pożarnej. Dzięki wam możemy czuć się bezpieczni.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Dziękuję bardzo.</utt>
    </speech>
    <speech speaker="Poseł Andrzej Śliwka">
      <utt t="norm">Każda złotówka, która jest na was wydawana, jest właściwie wydaną złotówką, właściwym finansowaniem. I cieszę się…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Zapraszam pana posła Waldemara Andzela, Klub Parlamentarny Prawo i Sprawiedliwość.</utt>
      <utt t="interrupt" by="Poseł Andrzej Śliwka">…część polityków zmienia optykę, jeśli chodzi o Wojska Obrony Terytorialnej…</utt>
      <utt t="reaction">Oklaski</utt>
      <utt t="norm">Panie pośle, dziękuję bardzo. Zapraszam pana posła Waldemara Andzela. Bardzo proszę, panie pośle.</utt>
    </speech>
    <speech speaker="Poseł Waldemar Andzel">
      <utt t="norm">Pani Marszalek! Wysoka Izbo! Dzisiejsze oświadczenie mam w sprawie dramatycznej sytuacji rolników – ofiar powodzi. Gdzie podziewają się minister rolnictwa pan Siekierski i jego wiceminister pan Kołodziejczak? Do spółki z Donaldem Tuskiem jesteście odpowiedzialni za tę katastrofę. Mówi się tak wiele o miastach, które zostały zniszczone przez powódź, a kto pamięta o wsiach? Rolnikom najbardziej pomagają inni rolnicy, przyjeżdżają ze specjalistycznym sprzętem, dzielą się paszą dla zwierząt. Ze strony ministerstwa rolnictwa wygląda to bardzo słabo. Przyjmijcie proszę nasz pakiet „Na ratunek”, nie kompromitujcie się. Tak bardzo chcieliście odbijać wieś PiS-owi, że zignorowaliście powódź. Na złość mamie odmroziliście uszy, tylko że nie swoje. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Dariusza Mateckiego, Klub Parlamentarny Prawo i Sprawiedliwość. Pan poseł Dariusz Matecki wystąpi jako ostatni w oświadczeniach.</utt>
    </speech>
    <speech speaker="Poseł Dariusz Matecki">
      <utt t="norm">Szanowna Pani Marszałek! Minister Radosław Sikorski po niedawnej wizycie na Ukrainie zapowiedział, że uzyskano zapewnienia dotyczące ekshumacji Polaków zamordowanych przez ukraińskich sąsiadów. To bardzo dziwne, bo całkiem niedawno również pan minister Sikorski, siedząc obok ministra Kułeby, który porównywał akcję „Wisła” do ludobójstwa na Wołyniu, niestety milczał. Ale jeśli mamy jakieś postępy w kwestii ekshumacji na Wołyniu, to mam konkretne pytania: Jakie to są postępy? Jakie są najnowsze ustalenia dotyczące wznowienia tych ekshumacji? Czy istnieje pełen harmonogram dotyczący tych ekshumacji, uwzględniający konkretne terminy? Czy będzie podany wykaz miejsc, gdzie te ekshumacje będą się odbywać? Które instytucje polskie i ukraińskie będą brać w tym udział? Jaki jest budżet planowany na realizację tych prac? Domagamy się konkretów. Jednocześnie proszę o to, żeby jak najszybciej procedować nad ustawą autorstwa prof. Przemysława Czarnka, która dotyczy karania za propagowanie banderyzmu w Polsce. Banderyzm jest dokładnie tym samym co nazizm, komunizm, jest zbrodniczą ideologią, za którą powinno się ścigać, jeśli ktoś ją w Polsce promuje. Mamy w Polsce zapewne już kilka milionów Ukraińców, jakaś część być może będzie chciała gloryfikować tych zbrodniarzy, bo na ulicach ukraińskich miast dalej są ich pomniki.</utt>
      <utt t="reaction">Dzwonek</utt>
      <utt t="norm">Musimy walczyć z tego typu działalnością. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Na tym zakończyliśmy oświadczenia poselskie . Bardzo dziękuję paniom posłankom i panom posłom, którzy dotrwali do godz. 0.25. Życzę może nie miłego wieczoru, ale spokojnej nocy. Zarządzam przerwę do godz. 9. Widzimy się jutro rano o godz. 9. Do widzenia.</utt>
      <utt t="reaction">Oklaski</utt>
    </speech>
  </content>
</session>

