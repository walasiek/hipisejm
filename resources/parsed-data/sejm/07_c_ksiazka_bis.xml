<?xml version="1.0" ?>
<session source="07_c_ksiazka_bis.pdf">
  <meta>
    <session_no>7</session_no>
    <term_no>10</term_no>
    <session_date>2024-03-08</session_date>
  </meta>
  <session_officials>
    <official title="vice_speaker" name="Włodzimierz Czarzasty"/>
    <official title="vice_speaker" name="Krzysztof Bosak"/>
  </session_officials>
  <content>
    <speech speaker="Wicemarszałek Włodzimierz Czarzasty">
      <utt t="norm">Dzień dobry państwu. Wznawiam posiedzenie. Na sekretarzy dzisiejszych obrad powołuję posłów Michała Moskala i Mirosława Adama Orlińskiego. Protokół i listę mówców prowadzić będzie poseł Michał Moskal. Bardzo proszę wyznaczonych posłów sekretarzy… Już są. Proszę pana posła sekretarza o odczytanie komunikatów.</utt>
    </speech>
    <speech speaker="Sekretarz Poseł Michał Moskal">
      <utt t="norm">Tylko nie mam komunikatów.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Mamy jakieś komunikaty?</utt>
    </speech>
    <speech speaker="Sekretarz Poseł Michał Moskal">
      <utt t="norm">Jeszcze nie mamy.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Komunikat już leci. Leci, leci… A gdzie on leci? No dobrze, mamy. Bardzo proszę, panie pośle sekretarzu.</utt>
    </speech>
    <speech speaker="Sekretarz Poseł Michał Moskal">
      <utt t="norm">Informuję, że dziś odbędą się posiedzenia Komisji: — Rolnictwa i Rozwoju Wsi – o godz. 9, — Kultury i Środków Przekazu – o godz. 10. To wszystko.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przystępujemy do rozpatrzenia punktu 16. porządku dziennego: Informacja Rządu dotycząca możliwości popełnienia przestępstwa z art. 231 Kodeksu karnego przez Prezesa Rady Ministrów oraz Ministra Właściwego do Spraw Europejskich, polegającego na zaniechaniu urzędniczym, które doprowadziło do bezpowrotnej utraty przez Polskę zaliczki z Krajowego Planu Odbudowy w kwocie 4,7 mld euro. Proszę sekretarza stanu w Ministerstwie Sprawiedliwości pana ministra Arkadiusza Myrchę o przedstawienie informacji. Panie ministrze, uprzejmie zapraszam.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Panie Marszałku! Wysoka Izbo! Bardzo dobrze, że ta debata będzie miała miejsce w Sejmie. Mam przyjemność przedstawić informację w imieniu nie tylko własnego ministerstwa, ale także ministerstwa funduszy… a, jest pan minister Lasek, jest też pan minister Adam Szłapka. Mówimy o temacie, który nie jest jednopłaszczyznowy i nie jest do opisania przez tylko jeden resort. Mówimy tu o zaniechaniach w sprawie absolutnie fundamentalnej. Krajowy Plan Odbudowy jako element europejskiego planu odbudowy nazwany był jako drugi plan Marshalla, jako największy projekt wsparcia finansowego dla państw członkowskich Unii Europejskiej od zakończenia II wojny światowej. Wielki fundusz, który miał wyciągnąć Europę z kryzysu COVID-owego, ale miał też dać jej nowe koło zamachowe do rozwoju, rozwoju w kierunku cyfryzacji, odnawialnych źródeł energii. Miał wprowadzać Europę już w XXII w. Wydawałoby się, że to jest – chociaż okoliczności były trudne, mówimy oczywiście o tym czasie po-COVID-owym – jakiś ogromny prezent, z którego po prostu trzeba korzystać. Wydawałoby się to oczywiste, ale dla poprzedniej ekipy rządzącej tak oczywiste to absolutnie nie było. Pozwólcie państwo, że krótkie informacje przedstawię na dwóch płaszczyznach. Z jednej strony rys dotyczący samych funduszy, ale z drugiej strony, z racji tego, że autor czy wnioskodawca określa te zaniechania poprzedniego rządu, pana premiera Morawieckiego, jako czyn zabroniony, jako przestępstwo urzędnicze opisane w art. 231 Kodeksu karnego, do tego wątku też trzeba będzie się oczywiście odnieść. Jak wyglądała historia? 30 kwietnia 2021 r. Krajowy Plan Odbudowy został przyjęty przez Radę Ministrów – 30 kwietnia 2021 r. Został on oficjalnie przesłany do Komisji Europejskiej w maju 2021 r. Kiedy natomiast został przez Komisję Europejską zaakceptowany, a następnie przez Radę? W czerwcu 2022 r. Ponad rok trwała procedura zatwierdzania planu, który miał zapewnić polskim rodzinom, polskim firmom setki miliardów złotych. Dlaczego tak się działo? Bo dla ówczesnej ekipy rządzącej nieważne były te pieniądze, tylko ważne były tematy, które właśnie były osią sporu z Komisją Europejską, ale nie tylko samą Komisją, czyli zamach na sądownictwo, czyli brak woli wycofania się z haniebnych zmian, tak na siłę forsowanych przez pana ministra Ziobrę. Mówimy tu o Izbie Dyscyplinarnej, o ustawie kagańcowej, o tym, że odbierano sądom kompetencje, a sędziów straszono postępowaniami dyscyplinarnymi tylko dlatego, że śmieli zapytać w formalny, prawny sposób, czy inni sędziowie są wybrani w prawidłowej procedurze. To już miałoby być powodem do wszczynania postępowań dyscyplinarnych. Ponad rok ta ekipa straciła na to, żeby się w tych tematach boksować, między sobą, z Kancelarią Prezydenta. Przecież byliśmy świadkami dość kompromitujących scen, kiedy większość sejmowa spierała się z Kancelarią Prezydenta.</utt>
      <utt t="interrupt" by="Poseł Szymon Szynkowski vel Sęk">Jakieś konkrety?</utt>
      <utt t="norm">Między sobą się spierali, posłowie PiS-u, posłowie Solidarnej Polski, kto gdzie więcej w tym sądownictwie będzie mógł ugrać. A czas mijał, a pieniądze leżały. W tamtym czasie mówiliśmy o KPO w kategoriach ambitnego planu, celu, który trzeba osiągnąć. Dzisiaj na szczęście, dzięki premierowi Donaldowi Tuskowi, dzięki temu rządowi, obecnym także ministrom, o KPO mówimy w perspektywie planowanych wydatków, a nie tylko celu do osiągnięcia. Jesienią 2023 r. koalicja 15 października zdynamizowała to postępowanie. Te środki za chwilkę będą już pracowały w polskiej gospodarce. Wnioskodawcy poruszają wątek utraconej zaliczki, którą można było uzyskać do końca 2021 r. Tak, można było, była specjalna procedura, w wyniku której można było otrzymać aż 13% zagwarantowanych środków tak naprawdę w trybie bezproblemowym. Po tym terminie można już było dochodzić prawa do zaliczek na zasadach ogólnych. Dlaczego w tamtym czasie premier Morawiecki, jego ministrowie, tamten rząd z tego nie skorzystali? Bo ważniejsze dla nich były spory o sądownictwo. Nie polska gospodarka, nie polskie rodziny, tylko kłótnie, awantury z panem ministrem Ziobrą.</utt>
      <utt t="reaction">Oklaski</utt>
      <utt t="norm">I 31 grudnia 2021 r. bezpowrotnie minął.</utt>
      <utt t="interrupt" by="Poseł Szymon Szynkowski vel Sęk">Giertychowi się podoba.</utt>
      <utt t="norm">Dopiero kilka miesięcy później dochodzi do zatwierdzenia planu odbudowy, ale też nie bezwarunkowo. Były postawione trzy wyraźnie zarysowane warunki dotyczące zmiany w zakresie postępowań dyscyplinarnych, sędziów. Następnie trzeba było zreformować całe to postępowanie dyscyplinarne i dopuścić do orzekania tych sędziów, którzy zostali w sposób bezprawny odsunięci od orzekania. Trudne? Dla tej ekipy za trudne.</utt>
      <utt t="interrupt" by="Poseł Szymon Szynkowski vel Sęk">A co wy wprowadziliście?</utt>
      <utt t="interrupt" by="Głos z sali">Co się zmieniło?</utt>
      <utt t="norm">Takie niby oczywiste, a za trudne. Nie dało rady, żeby przywrócić te elementarne warunki, bo minister Ziobro nie pozwalał. Tak się go baliście, tak nie mogliście tego przeforsować. Mała grupka waszej ówczesnej koalicji rządzącej zablokowała dostęp do środków unijnych. Premier Morawiecki, szef rządu, bezradnie rozkłada ręce. Symuluje rozmowy, gra na czas, a pieniądze leżą.</utt>
      <utt t="interrupt" by="Poseł Szymon Szynkowski vel Sęk">Będą jakieś konkrety?</utt>
      <utt t="norm">Panie Pośle! Ale pan sobie wystawia w tej chwili laurkę, naprawdę.</utt>
      <utt t="reaction">Poruszenie na sali</utt>
      <utt t="norm">Tak, z poziomu trolla internetowego. Boli?</utt>
      <utt t="interrupt" by="Poseł Szymon Szynkowski vel Sęk">Gadasz i gadasz – konkrety!</utt>
      <utt t="norm">Nie ma problemu.</utt>
      <utt t="interrupt" by="Głos z sali">Konkrety!</utt>
      <utt t="interrupt" by="Głos z sali">101. konkret.</utt>
      <utt t="norm">Czy to, co twierdzę, jest bezpodstawne? Pan wicepremier Henryk Kowalczyk jesienią 2022 r. pytany o zaliczki powiedział: już po fakcie, nie ma co drążyć tematu, to już było. Wasz minister, wasz wicepremier machnął ręką na 5 mld euro. To już było, dajmy sobie spokój. To jest wasze podejście do polskiej racji stanu? Litości.</utt>
      <utt t="interrupt" by="Poseł Szymon Szynkowski vel Sęk">Konkrety dawaj.</utt>
      <utt t="norm">Polacy i tak wystarczająco dużo czasu stracili przez te wasze zaniechania. Premier polskiego rządu odpowiedzialny za to, żeby zadbać o polską rację stanu, jest także funkcjonariuszem publicznym i także podlega tym reżimom, także karnym, co każdy inny funkcjonariusz publiczny. Dlatego też posłowie w 2023 r. składali zawiadomienia do prokuratury. Pan poseł Trela z panem posłem Gawkowskim, obecny na sali pan poseł Sawicki. Powiem szczerze, że jak na sprawę zaniechania urzędniczego, kiedy mówimy o utracie 5 mld euro, takie dość bezrefleksyjne odmowy wszczęcia postępowania – nie chciałbym oczywiście przesądzać i analizować tutaj decyzji prokuratora – wydają się bardzo wątpliwe zwłaszcza w sytuacji, kiedy wiele spraw, dotyczących chociażby polityków koalicji czy innych, może się ciągnąć 8 lat, może być 23 razy wznawiane, jak w przypadku caracali. Nie ma problemu, ściąga się setki świadków. Przez całą Polskę się ich ciąga. Ale w sprawie utraty 5 mld euro – odmowa, nas to nie interesuje. Premier Morawiecki? Nie, na pewno nie mógł nic złego zrobić. Taka też była prokuratura w tamtym czasie. Taka też była. Dlatego absolutnie zasadnym jest pytanie: Czy te zaniechania z tamtego okresu pana premiera Morawieckiego, jego ministrów, nie wypełniają znamion czynu zabronionego opisanego w art. 231 Kodeksu karnego? Chodzi o przestępstwo urzędnicze. Przecież do popełnienia tego przestępstwa nie trzeba działań. Doskonale wiemy, że jednym z jego elementów jest też zaniechanie. A czy nie jest zaniechaniem nawet nieaplikowanie o zaliczkę?</utt>
      <utt t="reaction">Oklaski</utt>
      <utt t="interrupt" by="Głos z sali">Jest, czy nie jest?</utt>
      <utt t="norm">Czytamy: jesienią 2023 r. pan minister vel Sęk, który był wówczas członkiem Rady Ministrów, pyta: Po co składać wniosek, jak i tak jest jeszcze 60 dni do rozpatrzenia? To będzie trwało, jest już jesień, to generalnie, jak zakładam, już trochę nie nasz problem. Co my będziemy się tutaj wysilać.</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Poseł Monika Rosa">Nas to nie bawi.</utt>
      <utt t="norm">Premier Morawiecki wielokrotnie zapewniał, że wniosek już jest wysyłany, że wniosek za chwilę będzie. Słyszeliśmy nawet, że wniosek został wprowadzony do systemu FENiKS. Wprowadzony. Wysłany? Nie. Leży, czeka. Może będzie dobra wola, może Ziobro się namyśli. Posymulujemy jeszcze trochę, pogramy na czas, zrzucimy na komisję, spotkamy się z von der Leyen, coś obiecamy. A pieniędzy jak nie było, tak nie ma. Nie było, ale teraz już będą. Potrzebne były wybory 15 października, żeby te pieniądze w Polsce się znalazły.</utt>
      <utt t="reaction">Oklaski</utt>
      <utt t="norm">Największą blokadą do pozyskania tych środków była ta ekipa rządząca i brak dobrej woli, żeby te pieniądze do Polski ściągnąć. Nawet nie potrafiliście złożyć dobrych ustaw. Bo przecież prezydent wasze ustawy zaskarżył do Trybunału Konstytucyjnego. Najwidoczniej się nie podobały. Może nie konsultowaliście tego z panem prezydentem? Zero dobrej woli.</utt>
      <utt t="interrupt" by="Poseł Szymon Szynkowski vel Sęk">A co jest we wniosku?</utt>
      <utt t="norm">Dlatego wydaje się w pełni zasadnym, żeby te nawet nie działania, ale właśnie zaniechania pana premiera Morawieckiego, jego ministrów już w sposób absolutnie rzetelny, spokojny oceniła niezależna i wolna od polityki prokuratura. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Szymon Szynkowski vel Sęk">To już koniec?</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę, głos zabierze pan minister do spraw Unii Europejskiej Adam Szłapka. Bardzo proszę.</utt>
      <utt t="interrupt" by="Poseł Szymon Szynkowski vel Sęk">Liczymy, że będzie ciekawie.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Na pewno. Panie Marszałku! Wysoka Izbo! W pierwszych słowach odniosę się do samego tytułu wniosku…</utt>
      <utt t="interrupt" by="Poseł Szymon Szynkowski vel Sęk">Lasek jest wyświetlony.</utt>
      <utt t="norm">…bo on jest sformułowany dość nieprecyzyjnie, muszę to powiedzieć uczciwie z tej mównicy. Minister właściwy do spraw europejskich w tych sprawach nie ponosi odpowiedzialności za te zaniechania…</utt>
      <utt t="interrupt" by="Poseł Szymon Szynkowski vel Sęk">Ooo…</utt>
      <utt t="norm">…bo to jest w kompetencji ministra właściwego do spraw funduszy i polityki regionalnej i oczywiście premiera rządu. Natomiast faktycznie jest tak, że w sytuacji już bardzo głębokich zaniechań, nieudolności poprzedniego rządu i dużych zapóźnień na polecenie pana premiera pan minister Szynkowski vel Sęk – rozumiem, że z poziomu politycznego – starał się tą sprawą zająć. W związku z tym na jego polecenie pani podsekretarz stanu Karolina Rudzińska była zaangażowana w podjęte prace mające na celu wypracowanie wspólnie z Komisją Europejską rozwiązań prawnych dotyczących wypełnienia kamieni milowych F1 i F2, tych praworządnościowych, i w tej sprawie odbywała spotkania. Też w tej sprawie odbywał spotkania z komisarzami – rozumiem, że na poziomie czysto politycznym – pan minister Szynkowski vel Sęk. Niestety z tych rozmów żadne notatki służbowe nie zostały sporządzone, więc trudno powiedzieć, co w tej sprawie się działo. Ja tylko kilka słów, bo w zasadzie wszystko powiedział pan minister Myrcha. Prefinansowana zaliczka z KPO należała się zgodnie z art. 13 rozporządzenia Parlamentu Europejskiego i Rady z dnia 12 lutego 2021 r. Trzeba się było po prostu tym zająć. W tej sprawie do 30 kwietnia 2021 r. rząd polski powinien przedstawić wniosek, żeby uzyskać tę zaliczkę. Do 30 kwietnia 2021 r. Otóż dokument w tej sprawie wpłynął w trybie obiegowym do Rady Ministrów 30 kwietnia 2021 r., czyli wtedy kiedy mijał termin, o godz. 15…</utt>
      <utt t="interrupt" by="Poseł Szymon Szynkowski vel Sęk">3 maja został złożony. Rzeczywiście jest afera.</utt>
      <utt t="norm">…i obieg miał trwać do godz. 17. 2 godziny. Dokument liczący 496 stron. Panowie, wy się możecie śmiać, wy możecie bagatelizować tę sprawę, wy możecie sobie pokrzykiwać, ale wy nie byliście w stanie złożyć wniosku ani o zaliczkę, ani o KPO, a wysłaliście w obieg do rządu na 2 godziny dokument liczący 500 stron. Kto z was w 2 godziny jest w stanie 500 stron przeczytać? Jesteście po prostu śmieszni, żenujący. A więc to jest tylko ten jeden fakt, jeśli chodzi o kwestię daty. Ta sprawa ma trzy cechy.</utt>
      <utt t="interrupt" by="Poseł Szymon Szynkowski vel Sęk">Jest gruba afera. 3 maja i 3 kwietnia.</utt>
      <utt t="norm">3 maja w końcu wysłaliście ten wniosek, tak? Do kiedy był czas? Do 30 kwietnia. Ile czasu miała Rada Ministrów, żeby zapoznać się z tym wnioskiem? 2 godziny.</utt>
      <utt t="interrupt" by="Poseł Szymon Szynkowski vel Sęk">Gruba afera.</utt>
      <utt t="norm">Tutaj mamy do czynienia z nieudolnością, głęboką nieudolnością pana premiera Morawieckiego, który przez lata nie był w stanie tego złożyć, z niekompetencją – jest to niekompetencja przede wszystkim ministra odpowiedzialnego za politykę funduszy i rozwoju – i złą wolą. Myślę, że głównie zła wola jest tym czynnikiem, który doprowadził do tego, że Polska straciła 2 lata, kiedy te pieniądze mogły pracować dla polskiej gospodarki. To jest zła wola Zbigniewa Ziobry i całego środowiska Solidarnej Polski, bo to oni celowo blokowali zmiany prawne, które w Polsce mogły zostać wprowadzone po to, żeby te pieniądze odblokować. Pytają panowie tutaj, pokrzykują ci, którym się to nie udało, o konkrety. Tak, w czerwcu zeszłego roku została wprowadzona ustawa, która była ważnym krokiem w tej sprawie, ale ona była niewystarczająca. Najważniejsze działania w tej sprawie, w kwestiach dyscyplinarnych sędziów podjął minister Adam Bodnar w rozporządzeniach i w regulaminach sądów powszechnych, tak że realnie odpowiedzialność dyscyplinarna sędziów – zastosowanie konstytucji i prawa europejskiego – po prostu w Polsce już nie funkcjonuje, została zamrożona. I to było fundamentem w tej sprawie, żeby to można było odbudować. Tak że niekompetencja, nieudolność i zła wola są faktycznie przesłankami, które w mojej ocenie – ale to jest bardziej kwestia prokuratury – wypełniają znamiona art. 231 Kodeksu karnego, czyli popełnienia przestępstwa.</utt>
      <utt t="reaction">Wypowiedź poza mikrofonem</utt>
      <utt t="norm">Panowie! Oczywiście wy się możecie śmiać z tego – tutaj są panowie z Ministerstwa Spraw Zagranicznych, którzy są bardzo aktywni – ale to wasz rząd nie zajął się zdobyciem dla Polski gigantycznych pieniędzy z KPO, miliardów euro dla Polski, a za to członkowie tego rządu i urzędnicy pracujący w tym rządzie z bardzo dużą determinacją zajmowali się tym, żeby uzyskać kilkaset euro za sprzedaż wiz. Gratuluję waszych priorytetów. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Sejm ustalił, że w dyskusji nad tym punktem porządku dziennego wysłucha 10-minutowych oświadczeń w imieniu klubów i 5-minutowego oświadczenia w imieniu koła. Otwieram dyskusję.</utt>
      <utt t="interrupt" by="Poseł Szymon Szynkowski vel Sęk">Audyt jakiś.</utt>
      <utt t="norm">Bardzo proszę pana posła Pawła Jabłońskiego z Klubu Parlamentarnego Prawo i Sprawiedliwość.</utt>
      <utt t="reaction">Gwar na sali</utt>
      <utt t="norm">Proszę bardzo. Czy pan by mógł – mam do pana uprzejmą prośbę – pokrzyczeć sobie gdzie indziej?</utt>
      <utt t="interrupt" by="Poseł Józefa Szczurek-Żelazko">To minister krzyczy.</utt>
      <utt t="norm">Nie do pani mówię, tylko do pana. Słyszy mnie pan? To dobrze. Bardzo proszę.</utt>
    </speech>
    <speech speaker="Poseł Paweł Jabłoński">
      <utt t="norm">Dziękuję. Panie Marszałku! Wysoki Sejmie! Panowie Ministrowie! Przede wszystkim wnoszę o odrzucenie w całości tej waszej informacji, dlatego że ta próba oskarżenia premiera Morawieckiego i rządu Prawa i Sprawiedliwości jest z jednej strony zakłamana, z drugiej – nieudolna. Powiem teraz, dlaczego jest zakłamana, a pan minister Szynkowski potem powie, dlaczego jest nieudolna też z prawnego punktu widzenia. Dlaczego jest zakłamana? Bo, drodzy państwo, kto najgłośniej krzyczy: łapać złodzieja?</utt>
      <utt t="interrupt" by="Głos z sali">PiS.</utt>
      <utt t="interrupt" by="Głos z sali">Jabłoński.</utt>
      <utt t="norm">Platforma Obywatelska. Ta lista dowodów przeciwko wam w tej sprawie, ten wielki akt oskarżenia przeciwko Platformie to jest coś, co sami pracowicie tworzyliście przez te dwie kadencje, przez 8 lat. Zdążę przedstawić tylko kilka dowodów, ale ten najważniejszy pojawił się niedawno. Wasza sojuszniczka pani von der Leyen tak naprawdę was wsypała, bo powiedziała: Polsce można teraz wypłacić pieniądze, bo doszło do zmiany. Do jakiej zmiany doszło? Jakaś ustawa się zmieniła?</utt>
      <utt t="interrupt" by="Głos z sali">Fundamentalnej.</utt>
      <utt t="interrupt" by="Minister do spraw Unii Europejskiej Adam Szłapka">Regulaminy sądów.</utt>
      <utt t="norm">Fundamentalnej. Pan minister Myrcha przed chwilą przyznał, do jakiej zmiany – partyjnej zmiany. Partia Tuska przejęła władzę, partia Tuska ma Polskę pod kontrolą, to Polsce można wypłacić pieniądze. To było warunkiem. Przyznał się pan, panie ministrze. A to oznacza, że jeśli warunkiem była zmiana polityczna, to wy przez lata kłamaliście, oszukiwaliście Polaków, oszukiwaliście też ludzi w Unii Europejskiej. Mówiliście, że potrzebne są zmiany prawne, a żadne zmiany prawne potrzebne nie były. Akt oskarżenia w tej sprawie powinien być skierowany przeciwko wam, drodzy państwo. Tworzyliście dowody przez lata. Zresztą kilkadziesiąt razy w ciągu tych 8 lat przyznaliście się do winy. Ponad 40 razy w Parlamencie Europejskim głosowaliście przeciwko Polsce. To średnio raz na 2–3 miesiące, drodzy państwo.</utt>
      <utt t="interrupt" by="Poseł Dariusz Joński">Gdzie są pieniądze?</utt>
      <utt t="norm">Raz na 2–3 miesiące Platforma w Parlamencie Europejskim razem z sojusznikami podejmowała działania przeciwko Polsce, głosowała za sankcjami finansowymi przeciwko Polsce. Tutaj mówią, że to nieprawda, że to kłamstwo. Cytaty, proszę bardzo: 21 października 2021 r. Wzywamy Komisję Europejską do zatrzymania planu odbudowy Polski. Dwa akapity dalej: Wzywamy do dokonywania korekt finansowych.</utt>
      <utt t="interrupt" by="Poseł Dariusz Joński">Ale kto rządził wtedy w Polsce? Pan rządził.</utt>
      <utt t="norm">Drodzy państwo, wzywali Komisję Europejską do dokonywania przeciwko Polsce niekorzystnych korekt finansowych. Apelujemy do Komisji o konsekwentne wykorzystanie wszystkich dostępnych narzędzi, w tym, uwaga, instrumentów budżetowych – to rezolucja z 17 września 2020 r. Taką datę sobie wybraliście, 17 września, gratuluję. Inny cytat z tej samej rezolucji: W Polsce dochodzi do masowych aresztowań osób LGBTQI. Drodzy państwo, tak kłamali o Polsce, mówili, że w Polsce ludzie są masowo aresztowani. Atakowaliście Polskę za wszystko, co możliwe, za budowę zapory na granicy z Białorusią. Mieliście bardzo ciekawych sojuszników, drodzy państwo. Waszym sojusznikiem był Manfred Weber, który mówił o zaporze ogniowej przeciw Polsce. To wiemy. Była nim pani Katarina Barley, eurodeputowana z Niemiec, która mówiła o zagłodzeniu finansowym najpierw Węgier, potem Polski. To też wiemy. Nawet pamiętamy tych skorumpowanych europosłów, którzy brali miliony euro łapówek, jak pani Eva Kaili, pan Panzeri.</utt>
      <utt t="interrupt" by="Głos z sali">Czarnecki.</utt>
      <utt t="norm">To byli ludzie, którzy razem z wami walczyli o praworządność. Sami brali łapówki od państw arabskich. Ale było gorzej, drodzy państwo. Działaliście ręka w rękę z ludźmi, którzy są sojusznikami Putina. Wróćmy do rezolucji w sprawie ukarania Polski za wpuszczanie imigrantów. Za to też chcieliście sankcji. Tutaj była grupa 40 europosłów, taką ekipę wtedy zmontowaliście. Pani Clare Daly, europosłanka z Irlandii, w kwietniu 2022 r., kilka dni po tym, jak ujawniono rosyjskie zbrodnie w Buczy i Irpieniu, mówiła w europarlamencie: Trzeba zatrzymać wsparcie dla Ukrainy, trzeba zatrzymać sankcje na Rosję, bo sankcje na Rosję są przyczyną cierpienia milionów ludzi. W Rosji oczywiście. Razem z panią Clare Daly podpisywaliście rezolucję przeciwko Polsce – pan Biedroń z Lewicy, pani Ochojska z Platformy. Serdecznie gratuluję. Nie potrafiliście się powstrzymać nawet 24 lutego 2022 r. Donald Tusk, list otwarty. Co pisze Tusk w godzinie próby, w dniu ataku Putina na Ukrainę? Musimy przywrócić praworządność w Polsce. Nawet tego dnia nie mogliście sobie odpuścić. Ta wasza putinada polegała właśnie na tym, żeby zawsze, za każdą cenę, każdego dnia szkodzić Polsce, bo nie mieliście nad Polską władzy, nie mieliście kontroli. Pieniądze miały trafiać tylko do Platformy. Do tego też się przyznaliście. Rafał Trzaskowski w 2018 r. powiedział: Jak wygramy kolejne wybory, to pieniądze będą odmrożone. I to się potwierdza. Zmiana partyjna, nie zmiany prawne. Swoją drogą to bardzo ciekawe, że atakujecie premiera Morawieckiego, w momencie kiedy w sondażu ma lepsze wyniki od Trzaskowskiego.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Chcecie odsunąć od siebie te podejrzenia, bo się zorientowaliście, że te zarzuty będą wam szkodziły – te wasze działania, ta przyczyna blokowania pieniędzy dla Polski. Nie mogliście pogodzić się z tym, że straciliście władzę, że w 2015 r. Polacy wam ją odebrali, więc postanowiliście ukarać za to Polaków.</utt>
      <utt t="interrupt" by="Poseł Dariusz Joński">Wam odebrali władzę.</utt>
      <utt t="interrupt" by="Poseł Jarosław Wałęsa">Wam odebrali.</utt>
      <utt t="norm">Razem z różnymi skompromitowanymi, skorumpowanymi postaciami, z ludźmi wprost wspierającymi Putina atakowaliście Polskę. Jeszcze raz przypominam: kolejna rezolucja co 2–3 miesiące. To jest coś więcej niż zwykła walka polityczna. To jest jakaś obsesja, drodzy państwo, to jest jakaś choroba. Byliście chorzy z nienawiści do Polski, bo tej Polski nie kontrolowaliście.</utt>
      <utt t="reaction">Oklaski</utt>
      <utt t="norm">A dzisiaj chwilowo udajecie, że Polskę kochacie, ale kochacie tylko swoją władzę, swoją partię. Tylko że ta wasza władza, drodzy państwo, przeminie szybciej, niż wam się wydaje. Już dzisiaj wróciliście do metod z poprzednich rządów: do bicia ludzi na ulicach…</utt>
      <utt t="interrupt" by="Głos z sali">Ha, ha, ha!</utt>
      <utt t="norm">…do gazowania ludzi. Już dzisiaj pojawiają się pierwsze afery. Wasz koalicjant pan poseł Gomoła już został przyłapany na bardzo niewłaściwych działaniach. Chyba sam będzie musiał stanąć przed prokuratorem. To są wasi sojusznicy. Odejdziecie w niesławie dużo szybciej, niż wam się wydaje, a ten akt oskarżenia, który sami napisaliście, te dowody, które sami przez te 8 lat zbieraliście – to wszystko będzie wniesione przeciwko wam. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Szymon Szynkowski vel Sęk, Klub Parlamentarny Prawo i Sprawiedliwość. Bardzo proszę, panie pośle.</utt>
    </speech>
    <speech speaker="Poseł Szymon Szynkowski vel Sęk">
      <utt t="norm">Panie Marszałku! Wysoka Izbo! Muszę powiedzieć, że wniosek o tę informację to naprawdę spektakularna kompromitacja. Zostało to uzupełnione również kompromitacją występujących tutaj panów ministrów. Bo co zrobić z takim wnioskiem, który nawet w tytule zawiera błędy? Już nie mówię o tym, co dalej. W tym sensie, jako że jest to kompromitacja, w zasadzie zgodnie z tą filozofią, to dobrze, że pojawił się tutaj pan minister Maciej Lasek, który jest takim uosobieniem kompromitacji rządu koalicji 13 grudnia.</utt>
      <utt t="reaction">Oklaski</utt>
      <utt t="norm">To bardzo pasuje. Żałuję, że nie zabierał głosu. Mógłby coś powiedzieć na temat tego, jak nie potrafi nawet przeprowadzić przetargu na audyt dotyczący inwestycji Centralnego Portu Komunikacyjnego. Nic się w tej sprawie nie dzieje. Nawet audytu, który zapowiedział, nie potrafił zrobić. Okazało się, że jak wybierał firmy, to to były firmy, gdzie jakieś kasyno internetowe przekierowywało na stronę. To jest właśnie symbol tego, co potrafi koalicja 13 grudnia.</utt>
      <utt t="interrupt" by="Poseł Krystyna Skowrońska">O sobie niech pan mówi, o sobie.</utt>
      <utt t="norm">I bardzo dobrze, że w momencie, w którym taki kompromitujący wniosek się pojawiał, taką informację… Jest tutaj twarz kompromitacji rządu koalicji 13 grudnia. Liczę, że zabierze głos, może pan minister Lasek będzie miał coś ciekawego do powiedzenia również w tej sprawie.</utt>
      <utt t="interrupt" by="Poseł Barbara Dolniak">A pana projekt… Niech pan powie parę zdań.</utt>
      <utt t="norm">Szanowni Państwo! Po pierwsze, z tego wniosku wynika, że jego autorzy nie znają ustawy o działach. Ustawa o działach mówi jasno o tym, za co odpowiada który minister. No i tak się składa, to nawet pan minister Szłapka musiał tutaj przyznać, że minister do spraw Unii Europejskiej nie odpowiada za składanie wniosku dotyczącego Krajowego Planu Odbudowy. Ale tego nie wiedzą autorzy wniosku. Coś piszą na kolanie, nie mają zielonego pojęcia, że strzelają kulą w płot, no i wyszedł z tego taki wniosek, jak wyszedł. Więc, po pierwsze, nieznajomość ustawy o działach, w związku z tym już jest błąd nawet w tytule wniosku. Po drugie, żadne pieniądze nie zostały utracone.</utt>
      <utt t="reaction">Oklaski</utt>
      <utt t="norm">3 maja 2021 r. został złożony projekt Krajowego Planu Odbudowy. I tutaj pan minister Szłapka odkrył „gigantyczną” aferę. Miał być złożony do 30 kwietnia, a został złożony 3 maja. 3 dni opóźnienia. Oczywiście w imieniu ówcześnie urzędującego ministra, który za ten wniosek odpowiadał, za ten plan odpowiadał, mogę przeprosić za to, że były 3 dni opóźnienia. Wiecie państwo, jeżeli państwo zrobicie rzetelny przegląd, jak kraje składały wniosek, to gwarantuję, że 3 dni opóźnienia to, nie była jakaś bardzo spektakularna sprawa, ale rozumiem, że to jest dla was punkt zaczepienia do tej „gigantycznej” afery, że wniosek nie został złożony do 30 kwietnia, tylko do 3 maja. Rzeczywiście, gratuluję. Podkreślam, żadne pieniądze nie zostały utracone w tej sprawie. W związku z tym jak możemy mówić o jakimś niedopełnieniu obowiązku i utracie pieniędzy, jeżeli pieniądze nie zostały utracone? Jak możemy mówić, że obciąża to ministra do spraw Unii Europejskiej, skoro nie ten minister był odpowiedzialny za złożenie tego wniosku? Szanowni Państwo! Ta informacja to jest kwintesencja udolności działań koalicji 13 grudnia. Bardzo się cieszę, że państwo tak licznie się pojawiliście na tej sali, bo możecie teraz sobie posłuchać i się powstydzić za tych swoich działaczy, którzy takie pomysły mają, żeby takie wnioski</utt>
      <utt t="reaction">Dzwonek</utt>
      <utt t="norm">składać, i później za ministrów, którzy muszą nieudolnie coś szyć, starać się tutaj z tej mównicy coś powiedzieć.</utt>
      <utt t="interrupt" by="Głos z sali">Czas minął.</utt>
      <utt t="norm">Bardzo dziękuję.</utt>
      <utt t="reaction">Oklaski</utt>
      <utt t="interrupt" by="Poseł Marek Suski">Ale oni są bezmyślni i bezwstydni.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zapraszam pana posła Zbigniewa Konwińskiego, Klub Parlamentarny Koalicja Obywatelska. Bardzo proszę.</utt>
    </speech>
    <speech speaker="Poseł Zbigniew Konwiński">
      <utt t="norm">Panie Marszałku! Wysoka Izbo! Państwo macie dobre humory, rechoczecie na tej sali…</utt>
      <utt t="interrupt" by="Poseł Marek Suski">Absurdalne są wasze wnioski. Tylko się uśmiechnąć.</utt>
      <utt t="norm">…ale rok 2022 był rekordowy, jeśli chodzi o liczbę bankructw firm w Polsce, m.in. dlatego, że wy nie potrafiliście sięgnąć po środki europejskie, które się Polsce i Polakom należały.</utt>
      <utt t="reaction">Oklaski</utt>
      <utt t="norm">Wy macie dobre humory, ale Polacy takich dobrych humorów wtedy nie mieli, zwłaszcza ci, którzy bankrutowali, których interesy życia legły w gruzach przez waszą nieudolną politykę.</utt>
      <utt t="interrupt" by="Poseł Marek Suski">8 lat nasyłaliście na nas…</utt>
      <utt t="norm">Pan, panie Suski, tutaj wykrzykuje. Ja pamiętam, co pan mówił o KPO – że panu na chleb starczy, panu KPO nie jest potrzebne.</utt>
      <utt t="reaction">Oklaski</utt>
      <utt t="interrupt" by="Głos z sali">Skandal!</utt>
      <utt t="norm">Ale, wie pan, to chodziło o to, żeby nie tylko panu na chleb starczyło, ale żeby m.in. piekarnie, które ten chleb wypiekały, nie zbankrutowały</utt>
      <utt t="reaction">Oklaski</utt>
      <utt t="norm">O to m.in. chodziło ze środkami z KPO.</utt>
      <utt t="interrupt" by="Poseł Marek Suski">No to nie trzeba było blokować.</utt>
      <utt t="interrupt" by="Poseł Krystyna Skowrońska">Suski, cicho!</utt>
      <utt t="norm">KPO nie było za waszych rządów, wniosku nie złożyliście, ale, jak czytam: PiS nie zdobył pieniędzy z KPO, ale w związku z KPO nagrodzonych zostało 18 pracowników Jacka Sasina. Wypłacono 60 tys. nagród. Pieniędzy z KPO nie było, ale nagrody sobie za KPO przyznaliście. Panie Marszałku! Wysoka Izbo! Ta debata jest w zasadzie kwintesencją, można powiedzieć… Ona mówi o tej europejskiej polityce, a w zasadzie braku polityki ze strony PiS-u, ze strony tych, którzy jeszcze niedawno w Polsce rządzili. Tak krok po kroku realizowano politykę wychodzenia Polski z Unii Europejskiej. Najpierw przez kontrolowane przez PiS media wmawiano Polakom, że Unia jest czymś złym, że nasi sąsiedzi na Zachodzie to jest największe zło, a później sami realizowali politykę, którą napędzali przez zależne od siebie media. Unia Europejska wam przeszkadzała, bo nie mogliście być całkowicie bezkarni, bo nie mogliście bezkarnie kraść. Byliście w tym wszystkim jeszcze, w pozyskiwaniu środków europejskich, kompletnie nieudolni. Podjęliście decyzję o koalicji z Ziobrą, bo władza jest dla was najważniejsza, trwanie przy władzy. To jest wasz cel, to jest dla was najważniejsze. Nie środki europejskie, nie dobro Polski, nie dobro Polaków, ale sama władza jest dla was najważniejsza – i dlatego tych środków nie było. Panie Marszałku! Wysoka Izbo! Po 1989 r., bez względu na to, kto w Polsce rządził, była powszechna zgoda co do dwóch kwestii: że nasze bezpieczeństwo to jest nasze uczestnictwo w Pakcie Północnoatlantyckim i bliski sojusz militarny ze Stanami Zjednoczonymi…</utt>
      <utt t="interrupt" by="Poseł Antoni Macierewicz">W 1989 r., tak? Ciekawe. Panie marszałku, niech pan przypomni swoje stanowisko.</utt>
      <utt t="norm">…i że nasze bezpieczeństwo ekonomiczne, gospodarcze, nasz system wartości to jest nasze uczestnictwo w Unii Europejskiej. I była powszechna zgoda do roku 2015, do momentu kiedy PiS nie doszedł do władzy. Wtedy nadeszła próba wywrócenia tego wszystkiego. I tak naprawdę gdybyście wy dalej rządzili, to Polska znalazłaby się poza Unią Europejską. Prowadziliście bliską politykę z bliskimi sojusznikami Putina: Le Pen, Salvinim, Orbánem…</utt>
      <utt t="interrupt" by="Poseł Antoni Macierewicz">I dlatego armia amerykańska jest w Polsce.</utt>
      <utt t="norm">…z tymi wszystkimi, którzy byli piątą kolumną i są piątą kolumną w Unii Europejskiej. Tak naprawdę postawiliście na sojuszników Putina w Unii Europejskiej i to była klęska waszej polityki, i o tym też dziś rozmawiamy.</utt>
      <utt t="reaction">Oklaski</utt>
      <utt t="norm">Te środki powinny pracować od ponad 2 lat dla Polski, ale ta wasza nieudolna polityka zdecydowała o tym, że ich nie ma. Panie Marszałku! Wysoka Izbo! Przed kilkoma dniami z Komisji Europejskiej nadeszła dobra wiadomość. Odblokowano Polsce i Polakom przeszło 130 mld euro pomocy w ramach KPO i Funduszu Spójności. To jest 600 mld zł…</utt>
      <utt t="interrupt" by="Głos z sali">Zmiana prawa.</utt>
      <utt t="norm">…którymi brzydzili się Kaczyński, Ziobro, Morawiecki. To jest 600 mld zł, które odrzucaliście w imię wojny z Unią, w imię kampanii wyborczej, w imię właśnie sojuszu z Orbánem, z Le Pen, Salvinim…</utt>
      <utt t="interrupt" by="Poseł Marek Suski">Ale w życiu. Nikt się nie brzydził pieniędzmi.</utt>
      <utt t="norm">…z piątą kolumną Putina w Unii Europejskiej.</utt>
      <utt t="reaction">Oklaski</utt>
      <utt t="norm">Woleliście z nimi rozwalać Unię Europejską od środka, niż korzystać z unijnych funduszy. Rząd Donalda Tuska potrzebował zaledwie kilku tygodni, by osiągnąć to, co wy blokowaliście. I tak naprawdę gdyby nie wasze nieudolne próby budowania większości parlamentarnej, gdyby nie udawanie, że budujecie jakąś większość parlamentarną, te środki trafiłyby do Polski jeszcze szybciej.</utt>
      <utt t="interrupt" by="Poseł Marek Suski">Zbysiu…</utt>
      <utt t="norm">Panie Marszałku! Wysoka Izbo! Ta debata dotyczy wymiernych strat, które są już nie do odrobienia. I nie chodzi tu o 1 tys. zł czy nawet 1 mln zł.</utt>
      <utt t="interrupt" by="Głos z sali">Jak to?</utt>
      <utt t="norm">To są kwestie miliardów, a dokładnie mówiąc: ponad 20 mld zł, które utraciliśmy z powodu działań Mateusza Morawieckiego i jego rządu.</utt>
      <utt t="interrupt" by="Poseł Marek Suski">Mówiliście, że zaraz wszystko załatwicie.</utt>
      <utt t="norm">I ktoś może zapytać, co to jest 20 mld zł. Warto pokazać na przykładzie: 20 mld zł to jest mniej więcej 8 mln zł dla każdej gminy w Polsce. Tyle straciła statystyczna gmina w Polsce. Może pan premier Morawiecki tego nie rozumie, ale to jest – żeby obrazowo mu opowiedzieć – taka fajna uzbrojona działka budowlana w dobrym miejscu, w dobrej lokalizacji. Mniej więcej w każdej gminie tyle straciliśmy przez waszą nieudolną politykę.</utt>
      <utt t="reaction">Oklaski</utt>
      <utt t="interrupt" by="Poseł Szymon Szynkowski vel Sęk">Kto by chciał nad tym myśleć?</utt>
      <utt t="norm">Przestępstwo z art. 231 to jedno, ale to jest również przestępstwo dużo poważniejsze, acz pewnie nieopisane w kodeksach. To jest świadome i cyniczne pozbawienie ojczyzny środków na rozwój. To jest niszczenie polskiej gospodarki, to rzucanie na szalę polityki nienawiści dobrobytu Polek i Polaków. Trudno to nazwać inaczej niż haniebnym zachowaniem, pozbawionym elementarnego honoru i dbałości o Polskę.</utt>
      <utt t="interrupt" by="Poseł Marek Suski">Kto wam to pisze? Putin?</utt>
      <utt t="norm">Jarosław Kaczyński powiedział kiedyś w wywiadzie, że ma marzenie, że będzie za ileś tam lat emerytowanym zbawcą narodu, że tak będzie przez Polaków postrzegany. Przez to, co wy robiliście przez ostatnie 8 lat, Kaczyński skończy tam, gdzie jego miejsce: z wami na śmietniku historii, a nie jako emerytowany zbawca narodu.</utt>
      <utt t="reaction">Oklaski</utt>
      <utt t="norm">Wydawałoby się, że pan Morawiecki jako były bankowiec, prezes dużego przecież banku, potrafi liczyć. Okazało się, że on potrafi liczyć, ale własne pieniądze, własne środki, a nie środki, które są należne Polsce i Polakom.</utt>
      <utt t="reaction">Oklaski</utt>
      <utt t="norm">Nieraz tego dowiódł, kupując działki od Kościoła i obligacje Skarbu Państwa. Nieraz dowiódł, że potrafi dobrze liczyć, ale swoje pieniądze, a nie pieniądze Polaków.</utt>
      <utt t="interrupt" by="Poseł Szymon Szynkowski vel Sęk">To już powiedziałeś, powtarzasz się.</utt>
      <utt t="norm">Jak to zatem jest? Z jednej strony potrafi liczyć prywatne pieniądze, ale nie potrafi liczyć środków publicznych. Takiego mieliśmy właśnie premiera przez ostatnie lata, a premier powinien na pierwszym miejscu stawiać dobro Polski i Polaków, nigdy własne, tak jak Morawiecki.</utt>
      <utt t="interrupt" by="Poseł Szymon Szynkowski vel Sęk">Józefaciukowi daj dokończyć.</utt>
      <utt t="norm">Panie Marszałku! Wysoka Izbo! Premier Rzeczypospolitej z czasów PiS nie był premierem Polski, był premierem Kaczyńskiego, człowieka, który nienawidzi Unii Europejskiej, bo ta stała na drodze do zbudowania przez niego rządów autorytarnych w Polsce.</utt>
      <utt t="interrupt" by="Poseł Marek Suski">A czyim premierem jest Tusk? Putina?</utt>
      <utt t="norm">15 października skończyły się te czasy i nadszedł właśnie moment rozliczeń. Rozliczeń za to, co uczyniliście przez te ostatnie lata z Polską. O tym też m.in. jest ta debata. Panie Marszałku! Wysoka Izbo! Strata blisko 5 mld euro nie wzięła się znikąd. To właśnie efekt długoletniej wojny Kaczyńskiego z demokratyczną Europą, to efekt sojuszu z ludźmi pokroju Orbána czy Le Pen. Pamiętamy to haniebne spotkanie.</utt>
      <utt t="interrupt" by="Poseł Szymon Szynkowski vel Sęk">To już trzeci raz.</utt>
      <utt t="norm">Wywiad amerykański wam przekazywał, że będzie inwazja na Ukrainę, że Rosja szykuje się do najazdu na Ukrainę, a wy i wasz premier spotykaliście się z sojusznikami Putina w Unii Europejskiej.</utt>
      <utt t="interrupt" by="Głos z sali">Czwarty raz.</utt>
      <utt t="norm">To po prostu wstyd. To tak, jakbyście grali w interesie Putina i byli jedną drużyną właśnie z sojusznikami Putina.</utt>
      <utt t="interrupt" by="Głos z sali">Piąty.</utt>
      <utt t="interrupt" by="Poseł Marek Suski">Kto wam te bzdury pisze?</utt>
      <utt t="norm">Bzdury, panie pośle, to 8 ostatnich lat waszych rządów. Tylko że te bzdury kosztowały Polaków miliardy euro.</utt>
      <utt t="interrupt" by="Poseł Marek Suski">Sikorski z Putinem załatwiał…</utt>
      <utt t="norm">Kosztowały Polaków miliardy strat, ale was oczywiście nie. Panu na chleb starczyło, tak jak pan to powiedział.</utt>
      <utt t="interrupt" by="Poseł Szymon Szynkowski vel Sęk">To też już mówiłeś. Masz coś nowego?</utt>
      <utt t="norm">Minister Buda swego czasu powiedział, że nie będziemy wisieć na klamce Timmermansa i żebrać o pieniądze, że sobie poradzimy bez nich. To już było tutaj, nad Wisłą. Było o tym, że rząd sobie poradzi, rząd się wyżywi. Urban to mówił. Oznacza to, że w sprawie środków europejskich poszliście retoryką Urbana z lat 80.</utt>
      <utt t="interrupt" by="Poseł Marek Suski">Jakoś Polska sobie poradziła. Teraz nie ma pieniędzy na nic.</utt>
      <utt t="norm">Rząd sam się wyżywi – jakie to podobne właśnie do słów Jerzego Urbana. I rząd PiS się wyżywiał doskonale: fundacje, fundusze, lewa kasa, instytuty, milionowe budżety dla swoich. Co mógł was obchodzić stan polskich gmin czy kieszeni Polaków? Nic, bo wy przecież poradziliście sobie bez Unii Europejskiej na linii Warszawa – Bukareszt – Ankara z odgałęzieniem do Moskwy. Nie wyszło, i to z pożytkiem dla Polski.</utt>
      <utt t="interrupt" by="Poseł Marek Suski">Największe dotacje dla…</utt>
      <utt t="norm">Panie Marszałku! Wysoka Izbo! Czyn, jakiego dopuścił się premier Morawiecki, powinien podlegać osądzeniu przez niezawisły sąd.</utt>
      <utt t="interrupt" by="Poseł Szymon Szynkowski vel Sęk">O Leperze jeszcze. Czekamy.</utt>
      <utt t="norm">W ocenie Klubu Parlamentarnego Koalicja Obywatelska to złamanie nie tylko prawa, lecz również ślubowania, które Morawiecki składał jako premier, obejmując ten urząd. Zacytuję fragment tego ślubowania: „Obejmując urząd Prezesa Rady Ministrów, uroczyście przysięgam, że dochowam wierności postanowieniom Konstytucji i innym prawom Rzeczypospolitej Polskiej, a dobro Ojczyzny oraz pomyślność obywateli będą dla mnie zawsze najwyższym nakazem”.</utt>
      <utt t="interrupt" by="Poseł Marek Suski">Przypomnij tę przysięgę Tuskowi.</utt>
      <utt t="norm">Niestety czyny pokazały, że nie były. Wyraźnie widzimy, jak było z owym dobrem ojczyzny i pomyślnością obywateli. Ojczyzną była ul. Nowogrodzka, a obywatele to ci z legitymacją PiS. Panie Marszałku! Wysoka Izbo! Państwo Ministrowie! Koalicja Obywatelska liczy na szybkie działania i szybkie rozliczenie tych wszystkich, którzy doprowadzili Polskę i Polaków do wymiernych strat. Tych, którzy dziś rechoczą, którzy śmiali się Polakom w twarz, gdy ich firmy w 2022 r. bankrutowały, bo oni stawiali na pierwszym miejscu trwanie przy władzy. Sojusz z Ziobrą, sojusz z sojusznikami Putina w Unii Europejskiej.</utt>
      <utt t="interrupt" by="Poseł Szymon Szynkowski vel Sęk">No…</utt>
      <utt t="norm">Dziś mają dobre humory. Tak, proszę spojrzeć na te rechoczące osoby, które rechoczą Polakom prosto w twarz.</utt>
      <utt t="interrupt" by="Poseł Szymon Szynkowski vel Sęk">Z ciebie się śmieję.</utt>
      <utt t="norm">To była ich nieudolność, ale to też był ich cynizm, bo trwanie przy władzy było dla nich najważniejsze. I zasługują na to, by ich jak najszybciej rozliczyć.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pan poseł Marcin Skonieczka, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! Panowie Ministrowie! Na początek kilka ogólnych zdań wprowadzenia, kilka zdań przypomnienia. Środki, o których dzisiaj rozmawiamy, to był pomysł Unii Europejskiej na przeciwdziałanie skutkom wywołanym przez pandemię koronawirusa. Zapadła wówczas decyzja o zwiększeniu budżetu Unii Europejskiej, aby zapewnić środki na modernizację, badania naukowe i innowacje, na transformację klimatyczną i cyfrową oraz stworzenie odporności systemowej. Łącznie na nowy instrument na rzecz odbudowy i zwiększania odporności Unia Europejska zdecydowała się przekazać blisko 724 mld euro. Te środki miały trafić do państw członkowskich zarówno w formie dotacji, jak i pożyczek na wsparcie reform i na inwestycje. Warunkiem skorzystania z tych środków przez wszystkie państwa członkowskie było przygotowanie planów odbudowy i zwiększania odporności, takich krajowych programów. W ramach tych programów 37% środków trzeba przeznaczyć na działania związane z klimatem, a przynajmniej 20% na inwestycje i reformy cyfrowe. Co ważne, czas na wydatkowanie tej kwoty, o której mówiłem, był od początku ustalony na koniec 2026 r. i to ustalenie jest aktualne do dzisiaj. Polsce przyznano blisko 60 mld euro, czyli prawie 270 mld zł, z czego, jak pewnie wszyscy wiemy, ponad 25 mld euro w formie dotacji i 34,5 mld euro w formie preferencyjnych pożyczek. To są bardzo tanie pożyczki. Jeśli chodzi o Polskę, nie jesteśmy w stanie sami pozyskiwać środków z zewnątrz, ponosząc tak małe koszty. Skala tego programu, tego przedsięwzięcia była na tyle duża, że nawet premier Mateusz Morawiecki mówił, że to jest nowy plan Marshalla. Tak jak już było wspomniane, Polska złożyła swój program KPO w Brukseli w maju 2021 r. Na tym dobre wiadomości dla Polski się kończą. Jak mówił minister Myrcha przed chwilą, proces negocjacji trwał ponad rok, ale nawet to, że Komisja Europejska zatwierdziła ten program, niewiele zmieniło, ponieważ obowiązywała już wówczas zasada, że środki europejskie mogą być wydatkowane tylko w krajach, które przestrzegają zasad praworządności, a Polska miała z tym problemy. Rząd Prawa i Sprawiedliwości próbował ratować sytuację i zdecydował się na prefinansowanie projektów z własnych środków. To znaczy, to nie były własne środki, to były środki pochodzące ze sprzedaży obligacji. Czyli zamiast korzystać z zaliczek, które są za darmo, polski rząd emitował dodatkowe obligacje, zadłużał się, żeby realizować projekty, żeby KPO mogło być wdrażane. Przez 2 lata rząd Zjednoczonej Prawicy nie złożył żadnego wniosku o zaliczkę. Przez 13 lat pracowałem w samorządzie i dla mnie, proszę państwa, Wysoka Izbo, takie podejście, jest zdumiewające. W samorządzie patrzymy na każdą złotówkę. W przypadku każdego projektu Unii Europejskiej, w którym można pozyskać prefinansowanie, uzyskać zaliczkę, robi się to, bo to znacznie zmniejsza koszty realizacji projektu. To jest podstawowa zasada. Rząd niestety jej nie zastosował i naraził nas na straty w tym zakresie. Wysoka Izbo! Lata rządów Zjednoczonej Prawicy – od 2015 r. do 2023 r. – zapisały się w historii Polski jako okres niszczenia praworządności. Zaczęło się od zniszczenia autorytetu Trybunału Konstytucyjnego przez wybór sędziów dublerów, skierowanie do trybunału polityków czy niezgodny z konstytucją wybór przewodniczącej trybunału. Przypomnę politykom z prawej strony art. 194 konstytucji: Prezesa i Wiceprezesa Trybunału Konstytucyjnego powołuje Prezydent Rzeczypospolitej spośród kandydatów przedstawionych przez Zgromadzenie Ogólne Sędziów Trybunału Konstytucyjnego. Nad tym wczoraj debatowaliśmy. Warto przypomnieć ten zapis, bo dzisiaj PiS bardzo często powołuje się na konstytucję, ale zapomina, jak kilka lat temu łamał jej przepisy. To nie był jedyny problem z praworządnością. Przez połączenie funkcji i przez polityczne śledztwa upolityczniona została prokuratura. O tym też była wcześniej mowa. Dochodziło do zaniechań w przypadku śledztw, które były niewygodne dla rządzących. Dodatkowo w 2017 r. powołana została Izba Dyscyplinarna, która miała dyscyplinować sędziów, a także zmieniony został tryb powoływania sędziów do Krajowej Rady Sądownictwa. Wcześniej wybierali ich sędziowie i to było zgodne z konstytucją. Zjednoczona Prawica postanowiła to zmienić. Ta zmiana sprawiła, że politycy zaczęli wybierać skład Krajowej Rady Sądownictwa, co też jest uznawane za niezgodne z konstytucją. Te wszystkie działania, które wymieniłem, przyczyniły się do tego, że Unia Europejska wstrzymała wypłatę środków dla Polski zarówno z KPO, jak i z Funduszu Spójności. Przez działania polityków Zjednoczonej Prawicy straty ponieśli polscy obywatele, polscy przedsiębiorcy, polscy rolnicy i polskie samorządy – straciliśmy my wszyscy, straciła Polska. To są niewybaczalne zaniechania. Pomimo nachalnej propagandy w TVP Info, pomimo tego, że politycy Zjednoczonej Prawicy wykorzystywali środki publiczne w kampanii parlamentarnej, na szczęście 15 października Polki i Polacy realnie ocenili sytuację i odsunęli PiS od władzy. Dopiero wtedy można było przystąpić do przywracania praworządności – systematycznie to robimy – a w konsekwencji szybko pozyskać środki, które są nam należne. Przypomnę, że już 15 grudnia pani minister Katarzyna Pełczyńska-Nałęcz złożyła wniosek o zaliczkę z KPO na kwotę 6,9 mld euro. Nastąpiło to więc 2 dni po zaprzysiężeniu rządu. 20 lutego minister sprawiedliwości przedstawił konkretne projekty ustaw: o Krajowej Radzie Sądownictwa, o Sądzie Najwyższym, o Trybunale Konstytucyjnym oraz o rozdzieleniu urzędów ministra sprawiedliwości i prokuratora generalnego. To są konkretne działania, które zostały podjęte. Te plany są na tyle konkretne, że Komisja Europejska i państwa członkowskie uznały, że Polska spełnia już wymagania dotyczące praworządności, dlatego również w lutym Komisja Europejska podjęła decyzję o odblokowaniu łącznej sumy 137 mld euro z Krajowego Programu Odbudowy oraz z Funduszu Spójności. Wysoka Izbo! Te działania wskazują, że jesteśmy skuteczni. Nie poprzestaniemy. Naprawimy wszystko, co zostało zepsute w zakresie praworządności. Przywrócimy praworządność w Polsce, bo ten proces jeszcze trochę potrwa. W 100% wykorzystamy przyznane Polsce środki. Nie będzie to łatwe zadanie, bo zostało bardzo mało czasu. Projekty w KPO są bardzo skomplikowane i wymagają też wprowadzenia reform, ale to zrobimy, bo każde euro, każda złotówka musi być wykorzystana dla dobra naszych obywateli. Zrobimy to, czego nie udało się zrobić Zjednoczonej Prawicy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę pana posła Marka Sawickiego z PSL – Trzeciej Drogi. Bardzo proszę, panie pośle.</utt>
    </speech>
    <speech speaker="Poseł Marek Sawicki">
      <utt t="norm">Panie Marszałku! Wysoki Sejmie! Na początku chcę jasno oświadczyć, panowie ministrowie, że będę wnioskował o nieprzyjęcie tej informacji w związku z tym, że nie dotyczy ona istoty zapytania, jakie złożyłem. Teraz powoli chcę pewne rzeczy wyjaśnić, a pana ministra Szynkowskiego vel Sęka prosiłbym o odrobinę cierpliwości.</utt>
      <utt t="interrupt" by="Poseł Paweł Jabłoński">Ale my się zgadzamy…</utt>
      <utt t="norm">Otóż, drodzy państwo, chcę wyraźnie podkreślić, że po 1989 r., po 2004 r., do roku 2022, nie było w Polsce bardziej prounijnej i profederalistycznej formacji politycznej niż Prawo i Sprawiedliwość. Chcę wyraźnie podkreślić, że traktat lizboński, który osłabił siłę polskiego głosu i który po raz pierwszy wprowadził możliwość omijania weta państw członkowskich, został wynegocjowany przez premiera Jarosława Kaczyńskiego</utt>
      <utt t="reaction">Oklaski</utt>
      <utt t="norm">, podpisany przez prezydenta śp. Lecha Kaczyńskiego z premierem Tuskiem.</utt>
      <utt t="interrupt" by="Poseł Grzegorz Braun">Tak jest.</utt>
      <utt t="norm">Chcę wyraźnie przypomnieć, że jeśli chodzi o kwestię federalizacji, to inicjatorem wspólnych podatków europejskich w 2020 r., jeszcze w styczniu, był nie kto inny jak premier Mateusz Morawiecki.</utt>
      <utt t="reaction">Oklaski</utt>
      <utt t="interrupt" by="Poseł Grzegorz Braun">Kaczyński, armia europejska.</utt>
      <utt t="norm">Pragnę również zwrócić uwagę… Mówię prawdę, panie pośle. Znam te rzeczy. Pan Jabłoński, już widzę, jest poirytowany. I dobrze, bo za wiele rzeczy odpowiada.</utt>
      <utt t="interrupt" by="Poseł Paweł Jabłoński">Nie, panie pośle…</utt>
      <utt t="interrupt" by="Głos z sali">A Kaczyński…</utt>
      <utt t="norm">Ale proszę mi nie przeszkadzać. Chcę także przypomnieć, że w lipcu, 10 lipca 2020 r. po raz pierwszy, kiedy pojawiły się kwestie wspólnych podatków, wspólnych pożyczek i uwspólnotowienia długu, uzależnienia wypłat tych środków od bliżej niedookreślonej praworządności, choć ona wtedy była jeszcze dookreślona, to pan premier Mateusz Morawiecki wyraził na to pełną zgodę.</utt>
      <utt t="reaction">Oklaski</utt>
      <utt t="norm">Poprawka była w grudniu, 10 grudnia 2020 r., kiedy to bliżej niedookreślona praworządność… Bo wcześniej mieliśmy zapis, że państwo, które naruszy praworządność, nie skorzysta z tych pieniędzy. Ale w grudniu już zapisano: jeśli istnieje podejrzenie naruszenia praworządności, to państwo może nie otrzymać środków w ramach Europejskiego Funduszu Odbudowy, co się wiąże z Krajowym Planem Odbudowy. I teraz Krajowy Plan Odbudowy. Panowie, rzeczywiście był on przyjęty przez Radę Ministrów 30 kwietnia. Złożony 3 maja. Po kilku dniach, o czym informowały także media publiczne, został wycofany do poprawki i do dziś… Tego oczekiwałem od panów ministrów i obecnego rządu: że dostanę informację, kiedy został ponownie złożony. To jest istota problemu. W raporcie Komisji Europejskiej z 24 maja 2022 r. na stronie 27 jest jasny zapis: Polska nie uzyskała zaliczki z Krajowego Planu Odbudowy w wysokości 4,7 mld euro, bo Polska spóźniła się ze złożeniem swojego Krajowego Planu Odbudowy. I nie dotyczy to 3 maja, panowie. Nie dotyczy to 3 maja. I trzeba naprawdę to wszystko sprawdzić, dlatego że zaliczka z Krajowego Planu Odbudowy była bezwarunkowa. Nie trzeba było spełniać kamieni milowych, na które zgodził się Mateusz Morawiecki, nie trzeba było spełniać tych rzekomych, bliżej niedookreślonych warunków praworządności. Od października 2021 r. ponad 20 mld zł mogło pracować w polskiej gospodarce bezwarunkowo. Trzeba byłoby je tylko później rozliczyć. 20 mld zł, panie ministrze Macierewicz, to nie jest dużo. To jest 20 biogazowni rolniczych, każda o jednym mega mocy. To jest naprawdę jeden giga energii, więc nie wiem, dlaczego nie chcieliście z tych środków skorzystać. I o to pytałem, i takiej informacji oczekiwałem w dzisiejszym wystąpieniu panów ministrów. Niestety tej informacji nie mam. Złożyłem do Prokuratury Okręgowej w Warszawie wniosek. Teraz chcę, żeby to było w miarę precyzyjne.</utt>
      <utt t="interrupt" by="Poseł Szymon Szynkowski vel Sęk">O, czekamy.</utt>
      <utt t="norm">Wniosek złożyłem 15 grudnia, bo wcześniej, 13 grudnia, tu pytałem pana premiera o tę kwestię. Pan premier Donald Tusk obiecał, że dostanę odpowiedź na piśmie. Do dziś jej nie dostałem. Do dzisiaj jej nie dostałem.</utt>
      <utt t="interrupt" by="Poseł Paweł Jabłoński">Gdzie są…</utt>
      <utt t="norm">Ale cóż prokuratura zrobiła? Prokuratura w tej sprawie nie przyjęła ustnego zawiadomienia. Na pisemne zawiadomienie złożone 16 grudnia odpowiedziała 17 grudnia…</utt>
      <utt t="interrupt" by="Poseł Szymon Szynkowski vel Sęk">To jest kabaret.</utt>
      <utt t="norm">…że odmawia wszczęcia śledztwa, ponieważ przyjęcie zażalenia złożonego w wymaganym terminie 1 lutego przez osobę nieuprawnioną, czyli ja jako poseł jestem osobą nieuprawnioną… Powołujemy komisję, która bada 70 mln przepalonych na wybory kopertowe, wczoraj aresztowano wiceszefa NCBR za malwersację 5 mln zł, a ta sama prokuratura nie podejmuje postępowania w sprawie utraty 20 mld zł. To jest skandal. Ta prokuratura nadzorowana już dziś przez prokuratora Bodnara. Oczekuję od tej prokuratury jasnej deklaracji wszczęcia postępowania w tej sprawie, bo chcę wiedzieć, panowie, bo to nie jest prawda, że środki z KPO są środkami bezwarunkowymi, darmowymi i że nas nie kosztują, chcę wiedzieć, ile przez te 2 lata polski podatnik, polski budżet zapłacił za obsługę kredytu w ramach KPO, ile z naszych podatków poszło na część niekredytową KPO, a więc ile już Polska za to zapłaciła.</utt>
      <utt t="interrupt" by="Poseł Szymon Szynkowski vel Sęk">Dużo pytań…</utt>
      <utt t="norm">Ja nie znam, panie ministrze Sękowski vel Sęk…</utt>
      <utt t="interrupt" by="Poseł Szymon Szynkowski vel Sęk">Nazwisko też…</utt>
      <utt t="norm">…żadnego przedsiębiorcy w Polsce, który wziąłby kredyt, obsługiwał ten kredyt, płacił pieniądze i nie korzystał z kapitału. A wyście tak zrobili. A dlaczego tak zrobiliście? Bo najbardziej prounijny, profederacyjny premier w Brukseli zobowiązał się do wszystkiego, a potem przestraszył się jednego: Zbigniewa Ziobry i Solidarnej Polski, która wbrew temu, co mówiła: weto albo śmierć, żądała tego od premiera Morawieckiego, jednak przez kolejne lata wspierała jego rząd, bo korzystała z profitów rządu, będąc w koalicji z Prawem i Sprawiedliwością, będąc częścią klubu Prawa i Sprawiedliwości. W momencie, kiedy kończyła się kadencja, kiedy wiedzieli, że już z wami nie będą, ogłosili się suwerenni, suwerenni od tych wszystkich malwersacji, przekrętów i zablokowania należnych Polsce pieniędzy unijnych. I o to mi chodziło, panowie ministrowie i obecny rządzie, w tym zapytaniu i w wyjaśnieniu tego. Dlatego żądam jeszcze raz od prokuratora generalnego…</utt>
      <utt t="interrupt" by="Poseł Szymon Szynkowski vel Sęk">Nie kłóćcie się.</utt>
      <utt t="norm">…od ministra finansów, żeby udzielił nam informacji, jakie ponieśliśmy koszty obsługi, jakie ponosimy i dlaczego tych pieniędzy nie ma w obiegu polskiej gospodarki. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Paweł Jabłoński">Lasek…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zapytam się też o to wicepremiera Kosiniaka-Kamysza. Pani posłanka Joanna Wicha, klub parlamentarny Lewicy. Proszę bardzo.</utt>
    </speech>
    <speech speaker="Poseł Joanna Wicha">
      <utt t="norm">Szanowny Panie Marszałku! Wysoka Izbo! Przedstawiam stanowisko klubu Lewicy w sprawie informacji rządu dotyczącej możliwości popełnienia przestępstwa z art. 231 Kodeksu karnego przez prezesa Rady Ministrów oraz ministra właściwego do spraw europejskich, polegającego na zaniechaniu urzędniczym, które doprowadziło do bezpowrotnej utraty przez Polskę zaliczki z Krajowego Planu Odbudowy w kwocie 4,7 mld euro. W § 1 art. 231 Kodeksu karnego czytamy: „Funkcjonariusz publiczny, który, przekraczając swoje uprawnienia lub nie dopełniając obowiązków, działa na szkodę interesu publicznego lub prywatnego, podlega karze pozbawienia wolności do lat 3”. Właśnie na temat niedopełnienia obowiązków, tej drugiej formy możliwości popełnienia przestępstwa, trwa dziś debata na tej sali. Niedopełnienie obowiązków czy też, jak można powiedzieć, zaniedbanie przez zaniechanie i jego szczególny rodzaj – zaniechanie urzędnicze. A dlaczego mówimy dziś o zaniechaniu urzędniczym? Dlaczego ta akurat sytuacja wymaga wyjaśnienia? Dlatego że doszło do wyrządzenia nieodwracalnej szkody na rzecz naszego państwa, szkody, którą wyrządzono, nie dopełniając służbowych obowiązków. Wydaje się, że popełniono elementarny, szkolny błąd. Bo jak inaczej nazwać niezłożenie odpowiedniego dokumentu w wymaganym terminie? To szkolny, ale poważny w skutkach błąd, bo i sprawa, i dokument niezwykle ważne. Nie złożono w terminie Krajowego Planu Odbudowy i stracono tym samym środki unijne, które nie były wówczas obwarowane żadnymi dodatkowymi warunkami. To sytuacja bez precedensu w historii integracji europejskiej, i to z więcej niż jednego powodu. Po pierwsze, bez precedensu, bo bez kryteriów – wtedy do wypłaty tej zaliczki nie wymagano jeszcze spełnienia słynnych kamieni milowych – bez precedensu, bo bez potrzeby posiadania wkładu środków własnych czy prefinansowania, bez precedensu, bo jedyne, co trzeba było zrobić, czego trzeba było dopilnować, to tylko czy – jak się okazuje – aż złożyć w terminie Krajowy Plan Odbudowy. Okazało się jednak, że to zadanie przerosło ówczesny rząd. Ale to nie było zwykłe niedbalstwo. To mogło być zaniechanie urzędnicze na ogromną sumę, zaniechanie, które naraziło nasze państwo na nieodwracalną szkodę. Straciliśmy jako kraj prawo do prawie 5 mld euro, czyli blisko 21 mld zł, przeznaczonych na odbudowę gospodarki po pandemii, a odpowiedzialność ta spoczywa na ówczesnym prezesie Rady Ministrów Mateuszu Morawieckim oraz ministrze właściwym do spraw europejskich Szymonie Szynkowskim vel Sęku. Rządzenie państwem to przywilej, ale i zobowiązanie, a przede wszystkim odpowiedzialność, odpowiedzialność za państwo i jego przyszłość, ale i dzisiejszy dzień. Choć 4,7 mld euro przepadło już bezpowrotnie, to tydzień temu rzeczniczka Komisji Europejskiej potwierdziła, że Komisja wydała wstępną pozytywną ocenę pierwszego wniosku Polski o płatność z Funduszu Odbudowy. Można? Można. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Witold Tumanowicz, Klub Poselski Konfederacja. Bardzo proszę.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Debatujemy na temat popełnienia przestępstwa z art. 231 Kodeksu karnego, czyli przekroczenia uprawnień lub niedopełnienia obowiązków przez funkcjonariusza publicznego. Przestrzegam jednak uśmiechniętą koalicję, że może okazać się to bronią obosieczną. Mam wrażenie, że po waszych rządach będzie sporo wyroków z tego artykułu. Jeśli natomiast chodzi o KPO, to bardziej odpowiedni jest art. 129 Kodeksu karnego, czyli zdrada dyplomatyczna.</utt>
      <utt t="reaction">Oklaski</utt>
      <utt t="norm">Konfederacja nie ma wątpliwości, że premier dopuścił się zdrady dyplomatycznej, a wszyscy na tej sali po cichu lub zupełnie otwarcie to popierali – wszyscy poza Konfederacją. Mateusz Morawiecki dopuścił się zdrady interesów Polski już w 2020 r., kiedy w imieniu Polski zaakceptował Fundusz Odbudowy, który właściwie powinno się nazywać funduszem zadłużenia. Uwspólnotowienie długu, wprowadzenie nowych unijnych podatków, pakiet Fit for 55, Europejski Zielony Ład, kamienie milowe rujnujące polską gospodarkę – to wszystko powinno być przedmiotem postępowania z art. 129 Kodeksu karnego.</utt>
      <utt t="reaction">Oklaski</utt>
      <utt t="norm">Przypomnijmy, że za unijne srebrniki rząd PiS-u i Solidarnej Polski zgodził się m.in. na ozusowanie wszystkich umów cywilnoprawnych, SCT, czyli strefy wykluczenia transportowego we wszystkich miastach powyżej 100 tys. mieszkańców, opłaty rejestracyjne i podatki od samochodów spalinowych oraz opłaty na autostradach i drogach ekspresowych. To tylko kilka przykładów z 283 kamieni milowych. Rząd zgodził się na to w zamian za otrzymanie pieniędzy, których ogromna część to pożyczka, którą będą musieli spłacać Polacy. Sprzedaliście suwerenność za pieniądze z KPO, a nawet ich nie dostaliście. Każdy polski polityk, który w imieniu polskiego społeczeństwa zgodził się na objęcie Polski katastrofalną w skutkach polityką klimatyczną Unii Europejskiej, a także każdy polityk, który będzie ją kontynuował, powinien odpowiedzieć za zdradę polskich interesów. W imię ideologii marnujecie pracę pokoleń Polaków. Szefowa Komisji Europejskiej już doskonale wie, że Konfederacja jest zagrożeniem dla szaleńczej polityki eurokratów, która jest w interesie Niemiec. Znamienne jest to, że nie wymieniła PiS-u jako zagrożenia dla niemieckich interesów. Doskonale wie, że PiS prowadził politykę europejską na kolanach i przyklepywał wszystko w Brukseli. Nawet sam wybór Ursuli von der Leyen na jej obecne stanowisko był przecież popierany przez PiS.</utt>
      <utt t="interrupt" by="Poseł Grzegorz Braun">Tak jest. Tak było.</utt>
      <utt t="norm">Zdradziliście, zwracam się do PiS-u i Platformy Obywatelskiej z przystawkami, zdradziliście polskich przedsiębiorców, rolników, przewoźników, myśliwych, górników i wszystkich, którzy ze swojej kieszeni będą płacić za wasze ideologiczne fanaberie. Polacy mają alternatywę dla PO–PiS-u i jest nią Konfederacja. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Brawo!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Grzegorz Braun, klub parlamentarny Konfederacja.</utt>
    </speech>
    <speech speaker="Poseł Grzegorz Braun">
      <utt t="norm">Szczęść Boże! I ratuj się kto może, kiedy zjednoczony front eurokołchozowo-wojenno-COVID-owo-chanukowy wyprzedaje suwerenność Polski na raty, na raty, których nie jest w stanie skompensować tym kieszonkowym, które chcielibyście, żeby Bruksela nam wypłacała. Przecież większość z tych pieniędzy, o których tutaj mowa, to są pieniądze znaczone, to są pieniądze, które mają być rozdysponowane nie na cele ustalane tu, w tej Izbie, dyktowane przez komisję finansów, ale na cele, które wyznacza eurokołchozowa rada komisarzy ludowych, czyli właśnie na te wszystkie programy, które w tej chwili są już nie tylko utrapieniem, ale największym zagrożeniem dla egzystencji państwa polskiego, polskich rodzin, domostw i gospodarstw. Chodzi o zielony, tęczowy, różowy, kołchozowy ład. To wszystko ma być tutaj implementowane za te pieniądze, a wy, szanowni państwo, spieracie się tylko o to, kto będzie te pieniądze liczył, bo przy samym ich liczeniu, cytując klasyka, wznieci się tyle cennego kurzu, że niejedna stara rodzina zostanie założona przez osoby chwilowo zasiadające w tym rządowym tramwaju. Walczycie zatem o to, kto będzie nadzorcą niewolników. Walczycie o to, kto wygra przetarg na zarządzanie tym coraz mniej wesołym barakiem w eurokołchozie coraz bardziej przypominającym gułag. Tak, 15-minutowe miasta. Czyż to nie jest gettoizacja? Czyż to nie jest współczesna gettoizacja? Mówicie, powtarzając te ideologiczne frazesy, które przyjęliście za swoje, o włączaniu, o walce z wykluczeniem. W istocie cała ta polityka to jedno wielkie wykluczenie ludzi, którzy nie chcą abdykować ze zdrowego rozsądku, poszanowania tradycji, niepodległości i suwerenności. Zaprawdę, staropolskie słowo pojawiające się w naszej historii w innych kontekstach, słowo: sprzedawczyk ma doskonałe zastosowanie w przypadku waszej praktyki politycznej, bo sprzedajecie Polskę. I pan, panie ministrze reprezentujący lewicę z prawej, i państwo reprezentujący lewicę z lewej sprzedawaliście i dalej chcecie sprzedawać wolność, suwerenność, a docelowo także i godność, zdrowie i życie Polaków za przywilej dysponowania tymi pieniędzmi, których i tak w większości nie będzie wolno wydać na to, co by się Polakom naprawdę przydało. A skąd te pieniądze? No, one są wyciskane właśnie tymi podatkami, które nakładacie w imię tej obłędnej doktryny bezalternatywizmu przynależności do eurokołchozu. To kolejna ilustracja tezy, że socjalizm, komunizm, eurokomunizm zajmuje się rozwiązywaniem problemów, które sam stwarza. Ściągacie na Polaków powszechne niebezpieczeństwo, wtrącacie ich w biedę, w prawdziwe wykluczenie komunikacyjne, bo za chwilę nie będzie można jeździć normalnym, własnym samochodem, na który nas stać. Za chwilę będzie trzeba stracić domostwo, ponieważ normalnej polskiej rodziny nie będzie stać na jego docieplenie, po to żeby spełniać wysublimowane normy zielonego ładu. Wtrącacie w tę biedę, po to żeby potem zajeżdżać na białym koniku garbusku z jakimiś wielkimi programami pomocowymi i dotacjami. To jest groteska, a wy już do tego stopnia się zapomnieliście, że wiszenie u cudzej klamki jest jedynym waszym rozwiązaniem, jedyną receptą na rządzenie. Wyście się już dawno pożegnali z suwerennością i to, kto pierwszy pójdzie do więzienia – czy Morawiecki, czy Tusk, czy ministrowie z obecnej ekipy czy tej poprzedniej – to jest sprawa wtórna. Realizujecie tę samą politykę zagłady polskiej państwowości, dlatego że zredukowaliście tę państwowość do poziomu landu eurokołchozowego. Wy, władza, rządy zmieniające się, w istocie nie chcecie już rządzić, po prostu boicie się tego. Boicie się wyzwań, boicie się być suwerenni, boicie się być niepodlegli. Sądzicie, że nie ma alternatywy dla zapisania się do jakiegoś układu, systemu. Konfederacja nie ma takich lęków, Konfederacja nie popada w stany lękowe na myśl o tym, że Polska mogłaby i powinna rządzić jako niepodległe państwo, w którym suwerenny pozostaje naród polski, a nie jakieś inne narody czy inne doktryny, inne tworzone przez was sztucznie konstrukty ideologiczne. A zatem mając wybór między dżumą a cholerą, PiS, PO z przystawkami, naprawdę Konfederacja zachowuje ciągle ten komfort. Nie mylimy się w zeznaniach, dlatego że zawsze głosimy prawdę o potrzebie odzyskania i zachowania suwerennego państwa polskiego. Dziękuję bardzo za uwagę.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Proszę państwa, 27 osób zgłosiło się do zadania pytania. Czy ktoś z państwa chciałby się jeszcze zapisać?</utt>
      <utt t="reaction">Wypowiedź poza mikrofonem</utt>
      <utt t="norm">Pan, panie pośle? Ale to niech pan się zapisze. Zamykam listę. Ustalam czas na zadanie pytania – 1 minuta. Bardzo proszę pana posła Michała Szczerbę z Koalicji Obywatelskiej o zabranie głosu, którego nie zabierze. W takim razie zapraszam panią posłankę Klaudię Jachirę z Koalicji Obywatelskiej. Zapraszam.</utt>
    </speech>
    <speech speaker="Poseł Klaudia Jachira">
      <utt t="norm">Panie Marszałku! Wysoka Izbo! PiS od samego początku toczył wojnę z Unią Europejską, nie zważając na szkody, jakie może ona przynieść Polsce. Droga do dyktatury wiodła przez zanegowanie europejskich wartości i sojuszy. Nie zważaliście nawet na kary. 2,5 mld zł nałożonych przez Trybunał Sprawiedliwości Unii Europejskiej zapłacili Polki i Polacy. To również polscy podatnicy nie otrzymali 5 mld euro z KPO, bo pan Morawiecki nie raczył nawet złożyć wniosku. Dopiero przegrane przez was wybory doprowadziły do odblokowania zaległych 600 mld zł. Ten cały PiS-owski rząd był jak pies, który gryzie rękę nawet wtedy, gdy ta próbuje go nakarmić. Czy to jest sprawiedliwe, żebyśmy płacili za samowolę urzędników? Urzędników, którzy sami bogacili się na swych nieudolnych rządach. Każdy</utt>
      <utt t="reaction">Dzwonek</utt>
      <utt t="norm">z nich wiedział dokładnie, gdzie są konfitury, i po nie sięgał. Po 8 latach ta ekipa opływa w luksusy. Są jak pączki w maśle – ustawieni, zabezpieczeni, z lewymi dyplomami, z synekurami i willami+. Do tej pory czuli się bezkarni, ale teraz to się zmieni. Jest na to odpowiedni paragraf. Przywracana jest niezależna prokuratura, są niezawiśli i niezłomni sędziowie. Nadchodzi terror praworządności.</utt>
      <utt t="reaction">Oklaski</utt>
      <utt t="interrupt" by="Poseł Grzegorz Braun">Ooo…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Katarzyna Kierzek-Koperska, Koalicja Obywatelska. Bardzo proszę.</utt>
    </speech>
    <speech speaker="Poseł Katarzyna Kierzek-Koperska">
      <utt t="norm">Panie Marszałku! Wysoka Izbo! W grudniu 2020 r. na posiedzeniu Rady Europejskiej premier Mateusz Morawiecki zobowiązał się do tzw. mechanizmu warunkowości przy wypłacie środków z KPO oraz z funduszy unijnych na kolejną perspektywę. To on również był współautorem kamieni milowych, które dzisiaj niestety nas obciążają pod względem takim, że przez kilka lat nie mieliśmy środków z KPO. Latem 2021 r. TSUE zobowiązał Polskę do wypełnienia tych kamieni milowych. Niestety Polska, ministrowie rządu PiS mówili, że nie zrobią tego ze względu na to, iż uważają, że mają rację</utt>
      <utt t="reaction">Dzwonek</utt>
      <utt t="norm">w kwestii praworządności. Dzisiaj mamy sytuację taką, że płacimy 2,5 mld kary za Izbę Dyscyplinarną. A pieniądze są w Polsce, tylko że stracili na tym przedsiębiorcy, stracili samorządowcy, straciła nauka, straciła transformacja energetyczna, a Polacy powinni wiedzieć, że płaciliby dzisiaj za energię mniej, bo pieniądze już by pracowały na transformację energetyczną.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Witold Tumanowicz, Klub Poselski Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Po 15 października okazało się, że właściwie tak naprawdę jest jeden kamień milowy, czyli przejęcie władzy przez uśmiechniętą koalicję. Bodnaryzacja prawa jest dla Unii Europejskiej upragnionym standardem przywracania praworządności. Teraz widzimy jednak, że rząd Tuska chce pogłębiać zdradę dyplomatyczną rozpoczętą przez rząd Morawieckiego. W związku z tym pytania: Czy będziecie wypełniać naciski Unii Europejskiej? Czy Polacy zapłacą składki za wszystkie umowy cywilnoprawne? Na jaką datę zaplanowaliście ostateczną likwidację polskiego rolnictwa, górnictwa czy branży przewozowej? Kiedy w założeniach rządu zabierzecie ostatnią złotówkę ostatniego właściciela śmiercionośnego samochodu spalinowego? Ile kamieni milowych jest w realizacji? Czy jesteście gotowi zniszczyć całą polską gospodarkę, żeby dostać tę pożyczkę? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pan poseł Grzegorz Braun, Klub Poselski Konfederacja. Bardzo proszę.</utt>
    </speech>
    <speech speaker="Poseł Grzegorz Braun">
      <utt t="norm">Precz z komuną! Precz z eurokomuną! Polexit. Trzeba się ratować póki czas. Precz z zielonym ładem, również i tęczowym, za którego nieprzyjęcie w Polsce wasz minister, lewico z prawej, obdzwaniał regiony, obdzwaniał sejmiki wojewódzkie i straszył, że trzeba się wycofać z tych strasznych uchwał o szanowaniu normalności, bo nie będzie pieniędzy. Więc pieniędzy i tak nie było. Rubelka nie zarobili, cnotę stracili. Pytanie brzmi, panie ministrze z nowego układu: Po odliczeniu wszystkich pieniędzy, które są znaczone, w tej transzy, którą mielibyśmy otrzymywać z Brukseli, tych wszystkich pieniędzy na zielony ład, na to, co Bruksela dyktuje, że Warszawa ma wykonać, ile tych pieniędzy zostaje</utt>
      <utt t="reaction">Dzwonek</utt>
      <utt t="norm">do swobodnej dyspozycji rządu warszawskiego? Bo twierdzę, że w przeliczeniu na mieszkańca, obywatela to nie będzie więcej niż paręset złotych, więc proszę się z tego wyliczyć.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Grzegorz Lorek, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Dziękuję. Panie Marszałku! Wysoka Izbo! Cała ta debata to himalaje hipokryzji. Przypomnę, kto pierwszy dostał KPO. Hiszpania, Francja. A dalej jakie są kraje? Przez kogo rządzone? Przez was, przez partie lewicowo-liberalne. Nigdy byście nie dali KPO partii, którą określacie w Brukseli jako faszystowską. Nigdy byście nie dali KPO Zjednoczonej Prawicy, dlatego że nigdy nie wrócilibyście do władzy. I taka jest prawda. Trzeba was rozliczyć z każdej rezolucji, którą podjęliście przeciwko państwu europejskiemu w Unii Europejskiej, przeciwko państwu, które całą historią i tradycją pokazało, jaka ona jest. A nie taka, jakiej chcielibyście. Dlatego ordynarnie kłamiecie w sprawie środków europejskich. Od 2 lat Komisja Europejska politycznie to blokuje, łamiąc unijne prawo, które sama przyjęła w tej sprawie. Nawet</utt>
      <utt t="reaction">Dzwonek</utt>
      <utt t="norm">wasz obecny premier, oczekiwany przez Brukselę – chodzi o tzw. duży kamień milowy – nie umie załatwić tych pieniędzy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Marcin Skonieczka, Polska 2050 – Trzecia Droga.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! Mam pytanie do panów ministrów: Czy w związku z dzisiejszą informacją ministerstwo czy rząd planuje złożenie konkretnych wniosków do prokuratury o zawiadomieniu o możliwości popełnienia przestępstwa? A jeśli tak, to wobec jakich osób? Dziękuję bardzo.</utt>
      <utt t="interrupt" by="Poseł Szymon Szynkowski vel Sęk">Bardzo dobre pytanie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Marek Sawicki, Trzecia Droga – PSL</utt>
    </speech>
    <speech speaker="Poseł Marek Sawicki">
      <utt t="norm">Jeszcze raz przypominam, że Komisja Europejska w dokumencie z 24 maja 2023 r. na stronie 27 informuje: Polska nie otrzymała zaliczki z KPO, dlatego że nie złożyła w terminie swojego wniosku o KPO. Dlatego chcę jeszcze raz powtórzyć i będę powtarzał pytanie do ministra sprawiedliwości o to, kto zaniechał dotrzymania terminu i dlaczego wniosek nie został złożony w terminie. A do ministra finansów także chcę złożyć wniosek. Czy bezpowrotna utrata przez Polskę praw do zaliczki z KPO, wypłacanej do końca 2021 r. bez spełnienia kamieni milowych</utt>
      <utt t="reaction">Dzwonek</utt>
      <utt t="norm">, pod warunkiem że jedynie w określonym terminie dane państwo członkowskie złoży wniosek… W przeciwnym razie owe 4,7 mld otrzymamy w późniejszym terminie i po spełnieniu kamieni milowych. Czy niezłożenie tego w terminie skutkowało wypłacaniem przez Polskę środków związanych z obsługą i zaliczki, i części podstawowej europejskiego programu odbudowy?</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie pośle. Dziękuję bardzo. Pani poseł Barbara Dolniak, Koalicja Obywatelska. Bardzo proszę.</utt>
      <utt t="interrupt" by="Poseł Barbara Dolniak">Bardzo dziękuję.</utt>
      <utt t="norm">Z przyjemnością.</utt>
    </speech>
    <speech speaker="Poseł Barbara Dolniak">
      <utt t="norm">Panie Marszałku! Wysoka Izbo! Mamy grudzień 2022 r. Wpływa do Sejmu projekt ustawy o Sądzie Najwyższym. Twarzą tego projektu był ówczesny minister pan Szynkowski vel Sęk. Na każdym posiedzeniu komisji sprawiedliwości na jakiekolwiek pytania, uwagi, zastrzeżenia twierdził jedno: Mam wszystko uzgodnione z Komisją Europejską. To tylko kwestia uchwalenia i pieniądze ruszają. To pana słowa. Miał pan zawsze zastrzeżenia do wszystkiego, twierdził pan, że jeździł pan do Unii Europejskiej po to, by rozmawiać, by uzgodnić każdy punkt tego projektu ustawy. I co? I nawet z prezydentem pan tego projektu nie uzgodnił, bo go zawetował. Mam kolejne pytanie. Jak to się stało, że wypłacone zostały pieniądze w postaci dodatków zadaniowych dla 18 pracowników? Jaka była do tego podstawa? Czy są protokoły rozmów pana byłego ministra do spraw Unii Europejskiej z tych rozmów, które pan uzgadniał?</utt>
      <utt t="reaction">Dzwonek</utt>
      <utt t="norm">Zadaję pytanie retoryczne, bo pan żadnych rozmów nie prowadził.</utt>
      <utt t="interrupt" by="Poseł Szymon Szynkowski vel Sęk">Aaa…</utt>
      <utt t="norm">A efekt tego jest taki, że 2023 r. to też rok zmarnowany.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Henryka Krzywonos-Strycharska, Koalicja Obywatelska. Bardzo proszę.</utt>
    </speech>
    <speech speaker="Poseł Henryka Krzywonos-Strycharska">
      <utt t="norm">Panie Marszałku! Wysoka Izbo! Mam pytanie do pana Morawieckiego: Gdzie się schował? Szukałam gdzieś tam w kuluarach, nie widziałam, nigdzie go nie widzę. A on tu powinien być, bo on z tej mównicy za każdym razem kłamał. I najgorsza rzecz. Dzisiaj wam wytłumaczę, dlaczego odwracam się tyłem. Bo pan Morawiecki jest dla mnie persona non grata. Ten człowiek stanął tutaj na mównicy i oświadczył, że PiS jest spadkobiercą „Solidarności”. Proszę państwa, śmiech na sali. Chyba nawet pan nie przyzna, że on ma rację. Były lata, kiedy byliśmy razem, a dzisiaj wstyd mi za to, wstyd mi, że stajecie tutaj i kłamiecie. Ludzie was oglądają. Ale mam ostatnie pytanie, to jest sekunda.</utt>
      <utt t="interrupt" by="Poseł Szymon Szynkowski vel Sęk">Nie było żadnego pytania.</utt>
      <utt t="norm">Powiedzcie, co z ludźmi, bo oni pytają, co z tymi kartami, które im wręczyliście, a nie dostali żadnych pieniędzy.</utt>
      <utt t="reaction">Dzwonek</utt>
      <utt t="norm">Wytłumaczcie to ludziom, bo oni na to czekają. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani poseł Małgorzata Pępek, Koalicja Obywatelska. Bardzo proszę.</utt>
    </speech>
    <speech speaker="Poseł Małgorzata Pępek">
      <utt t="norm">Panie Marszałku! Wysoka Izbo! Też chciałabym zapytać, gdzie jest pan poseł Morawiecki. Nie ma cywilnej odwagi, żeby tutaj przyjść i posłuchać, jakie są wobec niego zarzuty?</utt>
      <utt t="interrupt" by="Poseł Henryka Krzywonos-Strycharska">Tchórz, po prostu tchórz.</utt>
      <utt t="norm">To wstyd, największy wstyd, że się ukrywa gdzieś w kuluarach, siedzi po cichu i patrzy, przygląda się tej debacie. Premier polskiego rządu lekceważył, zaniechał przyjęcia blisko 5 mld euro. To jest nie do wyobrażenia, aby doprowadzić do takiego zaniechania. Pan premier kłamał jak z nut z tej mównicy, że wniosek wysłany, że de facto prace trwają, że będą pieniądze, że pieniądze z KPO nadejdą z dnia na dzień. A do czego doprowadziliście? Doprowadziliście do ogromnych strat.</utt>
      <utt t="reaction">Dzwonek</utt>
      <utt t="norm">W naszym regionie również czekali na te pieniądze. Przyjechał premier Morawiecki i krzyczał nad Jeziorem Żywieckim: będzie ogromny projekt, będą pieniądze z KPO, będzie odmulone Jezioro Żywieckie, będą niesamowite inwestycje. Do tej pory ich nie ma. Jesteście ogromnymi kłamcami. Wstyd, wstyd, ogromny wstyd.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani poseł Elżbieta Anna Polak, Koalicja Obywatelska. Bardzo proszę.</utt>
    </speech>
    <speech speaker="Poseł Elżbieta Anna Polak">
      <utt t="norm">Panie Marszałku! Panowie Ministrowie! Wysoka Izbo! Europejski plan odbudowy miał odblokować system ochrony zdrowia i gospodarkę europejską po pandemii. A co zrobiliście? Rząd Prawa i Sprawiedliwości zablokował system, polski system ochrony zdrowia, nie pomógł przedsiębiorcom. Miało powstać wiele inwestycji. To sami zapisaliście w Krajowym Planie Odbudowy 54 inwestycje, 48 reform, zielony ład. 300 szpitali miało otrzymać nowy sprzęt: tomografy, rezonanse, pety, 280 szpitali – termomodernizację. 212 uczelni medycznych miało otrzymać wyposażenie i modernizację. W moim regionie, w regionie lubuskim, przygotowaliśmy konkretne projekty, które do dzisiaj nie są zrealizowane z tego powodu, że nie złożyliście wniosku o zaliczkę.</utt>
      <utt t="reaction">Dzwonek</utt>
      <utt t="norm">160 mld zł, 4170 zł na jednego mieszkańca w Polsce, dla regionu lubuskiego – 4170 mln zł. Nie wybaczymy wam tego, hipokryci. Gdzie są nasze pieniądze?</utt>
      <utt t="reaction">Oklaski</utt>
      <utt t="interrupt" by="Poseł Antoni Macierewicz">U was.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pani poseł Józefa Szczurek-Żelazko, Klub Parlamentarny Prawo i Sprawiedliwość. Proszę bardzo.</utt>
    </speech>
    <speech speaker="Poseł Józefa Szczurek-Żelazko">
      <utt t="norm">Szanowny Panie Marszałku! Wysoka Izbo! Ten dzisiejszy punkt programu jest omawiany na tej sali z inicjatywy polskiego rządu, rządu Tuska, rządu 13 grudnia. Doskonale wpisuje się w jego strategię, strategię nicnierobienia i serwowania igrzysk. Kolejny raz państwo wymyślacie aferę, żeby przykryć państwa lenistwo. Mówicie państwo o pieniądzach, które nie trafiły do Polski. Pani poseł Polak mówiła o ogromnych środkach, które miały trafić do służby zdrowia. Tak, miały trafić. I to jest wasza wina, bo wy gardłowaliście w Brukseli, przedstawicielka waszej formacji gardłowała w Brukseli, żeby te pieniądze nie trafiły do Polski.</utt>
      <utt t="interrupt" by="Poseł Jarosław Wałęsa">Kto rządził 8 lat? Mieliście 8 lat. Guzik zrobiliście.</utt>
      <utt t="norm">Wasza przedstawicielka, pani Bieńkowska, mówiła, że Unia nie może tych pieniędzy dać, po prostu nie może. Chodziliście, wprowadzaliście rezolucje. Ile tych rezolucji wprowadziliście? 30? 40?</utt>
      <utt t="reaction">Dzwonek</utt>
      <utt t="norm">Przeciwko własnej ojczyźnie, żeby te pieniądze do Polski nie trafiły. I dzisiaj wychodzą hipokryci i mówią, że dzięki Prawu i Sprawiedliwości nie ma pieniędzy. Kłamstwo, obłuda z waszej strony.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani poseł Mirosława Nykiel, Klub Parlamentarny Koalicja Obywatelska. Zapraszam.</utt>
    </speech>
    <speech speaker="Poseł Mirosława Nykiel">
      <utt t="norm">Dziękuję bardzo. Panie Marszałku! Wysoka Izbo! Panowie Ministrowie! O ciężkich grzechach PiS-owskiego rządu, korupcji, nepotyzmie, przekrętach i zaniechaniach można by mówić bardzo długo. Ale dla mnie jako parlamentarzystki, która od lat zajmuje się gospodarką i energetyką, jeden ciężki grzech jest niewybaczalny: niewzięcie 600 mld zł, które mogłyby pracować dla gospodarki, dla polskich przedsiębiorców po pandemii. Dużo mówiliście o waszych megalomańskich inwestycjach. Pamiętacie państwo, jak premier kłamczuszek jeździł po kraju, chwalił się na słynnych slajdach, jak będzie się polska gospodarka rozwijała? A tymczasem co? Firmy bankrutowały rekordowo, zwijaliście polską gospodarkę, wzrost był wyłącznie konsumpcyjny. Wszyscy, którzy choć trochę się interesują ekonomią, dobrze o tym wiedzą.</utt>
      <utt t="reaction">Dzwonek</utt>
      <utt t="norm">Ale jeden wskaźnik muszę przytoczyć, panie marszałku: wskaźnik stopy inwestycyjnej.</utt>
      <utt t="interrupt" by="Głos z sali">Czas!</utt>
      <utt t="norm">Jak oddawaliśmy władzę, wynosił 20,6%. Morawiecki zakładał w słynnych SOR-ach, że będzie wynosił 25%. A ile wyniósł na koniec ubiegłego roku? 17%. Cofnęliście polską gospodarkę o lata świetlne. To jest wasze zaniechanie. Dopilnujemy, żebyście za to zapłacili nie tylko utratą władzy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pan poseł Krzysztof Grabczuk, Koalicja Obywatelska.</utt>
    </speech>
    <speech speaker="Poseł Krzysztof Grabczuk">
      <utt t="norm">Panie Marszałku! Wysoka Izbo! Fundamentem polskiej racji stanu po 1989 r., bez względu na to, kto rządził, był bliski sojusz z NATO i z Unią Europejską. Niestety, tak było do 2016 r.</utt>
      <utt t="interrupt" by="Poseł Antoni Macierewicz">Rzeczywiście tak było, tylko nie wy.</utt>
      <utt t="norm">W tym czasie, kiedy PiS doszedł drugi raz do władzy, wolał jednoczyć się z przeciwnikami Unii Europejskiej. Trwanie przy władzy. Pamiętajcie, że dla was trwanie przy władzy było ważniejsze aniżeli dobro Polaków. W tym czasie, niestety wskutek waszych zaniechań, przez działania PiS-u Polska straciła miliardy złotych. Tutaj było już przytoczone, że w przeliczeniu na jedną gminę, proszę państwa – mówię to do wójtów, do burmistrzów, mówię to do sołtysów, do radnych – każda gmina straciła ok. 8 mln zł przez działanie PiS-u.</utt>
      <utt t="reaction">Dzwonek</utt>
      <utt t="norm">To musi być wyjaśnione i winni tej decyzji muszą być ukarani. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zanim udzielę głosu, chciałbym przywitać uczniów z województwa zachodniopomorskiego, z powiatu łobeskiego, ze szkół w Węgorzynie, Resku, Runowie Pomorskim i Stargardzie. Mam nadzieję, że się nie pomyliłem.</utt>
      <utt t="interrupt" by="Poseł Jarosław Wałęsa">Cześć, młodzieży!</utt>
      <utt t="norm">Witam was serdecznie.</utt>
      <utt t="reaction">Oklaski</utt>
      <utt t="norm">Pani poseł Małgorzata Niemczyk, Koalicja Obywatelska. Bardzo proszę.</utt>
    </speech>
    <speech speaker="Poseł Małgorzata Niemczyk">
      <utt t="norm">Szanowny Panie Marszałku! Panowie Ministrowie! Wysoka Izbo! Dla ekipy Prawa i Sprawiedliwości interes partyjny oraz indywidualny interes jego członków był zawsze ważniejszy niż interes Polski i jej obywateli. Tu mamy kolejny jaskrawy przykład PiS-owskiego szkodnictwa. Doprowadziliście do bezpowrotnej utraty zaliczki wysokości 4,5 mld zł.</utt>
      <utt t="interrupt" by="Poseł Szymon Szynkowski vel Sęk">Ale to nieprawda.</utt>
      <utt t="norm">Doszło do wielkiej szkody poprzez niedopełnienie obowiązków i zaniechania urzędnicze. W wyniku tego upadło lub zostało zawieszonych w konsekwencji wiele firm. Doszło do rekordowej liczby bankructw. A ilu można byłoby uniknąć, gdyby środki z zaliczki z KPO i Funduszu Spójności były do wykorzystania na czas? Zaniechania niewybaczalne. O ile mogła być niższa inflacja w Polsce? O ile obniżyła się stopa inwestycji? Ile straciły samorządy, ile stracili obywatele? Jakie straty poniosła nasza gospodarka? Wiecie, dlaczego tak się stało? Bo inaczej musielibyście przestać kraść</utt>
      <utt t="reaction">Dzwonek</utt>
      <utt t="norm">, a dla was to było najważniejsze. Najważniejsze były te wasze interesiki, najważniejsza była wasza bezkarność. A dlaczego? Przypomnę: afery z maseczkami, z respiratorami, nieprawidłowo wydane środki na budowę szpitali tymczasowych, nadmiarowe zgony, afery PCK…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie.</utt>
    </speech>
    <speech speaker="Poseł Małgorzata Niemczyk">
      <utt t="norm">…miliony zdefraudowane w CBA i wiele setek innych afer. Rozliczymy wasze działania, wasze zaniechania i wasze konfitury.</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Kazimierz Smoliński z Klubu Parlamentarnego Prawo i Sprawiedliwość. Bardzo proszę.</utt>
    </speech>
    <speech speaker="Poseł Kazimierz Smoliński">
      <utt t="norm">Dziękuję bardzo. Panie Marszałku! Wysoka Izbo! Pytania same się cisną na usta po wysłuchaniu informacji i tych pytań, które były. Z jednej strony mówicie: jesteśmy najbardziej proeuropejscy – takie stwierdzenie było, z drugiej strony: najbardziej antyeuropejscy. Zdecydujcie się w końcu. Panie Ministrze! Czy nie jest tak, że rzeczywiście wasza prokuratura nie chce wszcząć tych postępowań, jak tutaj przedstawiciel Trzeciej Drogi mówił, bo nie widzi żadnych przesłanek wynikających z art. 231, gdzie przy niedopełnieniu obowiązków muszą wystąpić dwie przesłanki, czyli realna szkoda i działanie umyśle? Ale wówczas może być kwestia zagrożenia powstaniem szkody lub też realna szkoda i wówczas może być działanie nieumyślne. Czy prokuratorzy nie chcą wszcząć tego postępowania, bo żadnych przesłanek z art. 231, które by były podstawą wszczęcia tego postępowania, nie ma? Jeżeli weźmiemy pod uwagę to, co się działo w Unii Europejskiej</utt>
      <utt t="reaction">Dzwonek</utt>
      <utt t="norm">, to, co się działo w tym parlamencie, to na ile rząd czy premier, który jest objęty tą informacją, czy pan minister mogą ponosić indywidualną odpowiedzialność? Proszę powiedzieć, czy nie czekacie na to, że pan Bodnar czy nowy prokurator krajowy sami zaczną to postępowanie prowadzić według prawa takiego, jakie oni rozumieją. Ale niestety, to się skończy na niczym, bo nie ma żadnej odpowiedzialności. Nie ma szkody. Szkoda jest po waszej stronie.</utt>
      <utt t="interrupt" by="Poseł Jarosław Wałęsa">A kto rządził 8 lat?</utt>
      <utt t="norm">Wyście doprowadzili do tego, że czekaliście tylko…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie pośle.</utt>
    </speech>
    <speech speaker="Poseł Kazimierz Smoliński">
      <utt t="norm">I to wasi przedstawiciele w Unii Europejskiej, pani von der Leyen, powiedziała: wystarczy zmiana rządu, żeby KPO było.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie pośle, dziękuję. Pan poseł Marek Sowa, Klub Parlamentarny Koalicji Obywatelskiej. Bardzo proszę.</utt>
    </speech>
    <speech speaker="Poseł Marek Sowa">
      <utt t="norm">Panie Marszałku! Panowie Ministrowie! Wysoka Izbo! Utrata 4700 mln euro zaliczki to jest wyrządzenie szkody wielkich rozmiarów. To przestępstwo niegospodarności, za które winni powinni siedzieć w więzieniu. Może państwu to wytłumaczę na liczbach. Gdybyśmy tę zaliczkę dostali do każdego powiatu, w 2021 r. trafiłoby tam po 70 mln zł na inwestycje. Gdyby Mateusz Morawiecki miał te pieniądze prywatnie, to z obligacji drożyźnianych związanych z inflacją otrzymałby 5 mld zł na swoje konto i gwarantuję wam, że dopilnowałby tego, żeby mu to wpłynęło.</utt>
      <utt t="reaction">Oklaski</utt>
      <utt t="norm">Bo on po prostu jest tak chytry na kasę, że sam nie przepuści okazji.</utt>
      <utt t="interrupt" by="Poseł Józefa Szczurek-Żelazko">A ty? O sobie…</utt>
      <utt t="norm">Gdybyśmy zrealizowali inwestycję za ponad 20 mld zł i zaciągnęli na to kredyt, musielibyśmy zapłacić koszty odsetek za ostatnie 2 lata</utt>
      <utt t="reaction">Dzwonek</utt>
      <utt t="norm">w wysokości 3 mld zł. To są realne straty, za które przez waszą głupotę i zaniechanie zapłaciliśmy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Tadeusz Tomaszewski, klub parlamentarny Lewicy. Bardzo proszę.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Są w historii Polski takie daty jak 4 maja 2021 r…</utt>
      <utt t="interrupt" by="Głos z sali">Bla, bla, bla…</utt>
      <utt t="interrupt" by="Głos z sali">Przedrzeźnia…</utt>
      <utt t="interrupt" by="Głos z sali">Poważny ty jesteś?</utt>
      <utt t="norm">…gdy odpowiedzialna za szanse rozwojowe Polski i Polaków Lewica zdecydowała się poprzeć ustawę, która pozwoliła uruchomić budżet unijny, ale także Instrument na rzecz Odbudowy i Zwiększania Odporności, czyli 770 mld zł dla Polski. To rząd Prawa i Sprawiedliwości, szantażowany przez grupę Zbigniewa Ziobry, nie był w stanie doprowadzić do sprowadzenia tych środków dla Polek i Polaków. Dziś przychodzi czas odpowiedzialności. Chciałem zapytać pana ministra i proszę o odpowiedź na piśmie: Ile kary zapłaciła Polska za nieprzestrzeganie orzeczeń unijnych trybunałów? Po drugie, ile bezpowrotnie</utt>
      <utt t="reaction">Dzwonek</utt>
      <utt t="norm">Polska straciła ze środków KPO? Po trzecie, które postulaty zostaną zrealizowane z tych, które wniosła Lewica do programu KPO? Chodzi o szpitale, minimum 30% dla samorządów, budowę tanich mieszkań na wynajem, funkcjonowanie komitetu monitorującego oraz publiczny sposób rozliczania części pożyczkowej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Krystyna Skowrońska, Klub Parlamentarny Koalicja Obywatelska. Bardzo proszę.</utt>
    </speech>
    <speech speaker="Poseł Krystyna Skowrońska">
      <utt t="norm">Szanowny Panie Marszałku! Panie i Panowie Posłowie! Państwo Ministrowie! Młodzi przyjaciele siedzący na galerii! Rozliczymy PiS.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Prawie 5 mld zł straconych.</utt>
      <utt t="interrupt" by="Poseł Jarosław Wałęsa">Euro.</utt>
      <utt t="norm">I mówicie, że nie ma szkody? To jest szkoda ogromna. Dlaczego? Udowodnione: Morawiecki mamił was. Wyście w to wierzyli, my nie.</utt>
      <utt t="interrupt" by="Poseł Szymon Szynkowski vel Sęk">Gdzie udowodnione?</utt>
      <utt t="norm">11,5 mln Polaków nie wierzyło, jakie biznesy robiliście sami: NCBR, wybory kopertowe, handel wizami, willa+.</utt>
      <utt t="interrupt" by="Głos z sali">Pani kłamie.</utt>
      <utt t="norm">Proszę bardzo, każdy powiat stracił 500 mln zł. To są pieniądze, które są dla samorządów. Inne: stracone pieniądze na uczelnie, na szpitale, dla przedsiębiorców, na samorządy. Jak to się stało, że Hiszpania mogła wykorzystać 60% pieniędzy</utt>
      <utt t="reaction">Dzwonek</utt>
      <utt t="norm">, które służyły przedsiębiorcom i ich obywatelom, a wy nie? Stracone 8 lat. 11,5 mln Polaków powiedziało „nie”. Pamiętajcie, młodzi przyjaciele: to oni okradli Polaków.</utt>
      <utt t="reaction">Oklaski</utt>
      <utt t="interrupt" by="Poseł Anita Czerwińska">Zostaw dzieci w spokoju.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Bardzo proszę, pan poseł Jarosław Wałęsa, Koalicja Obywatelska. Bardzo proszę.</utt>
    </speech>
    <speech speaker="Poseł Jarosław Wałęsa">
      <utt t="norm">Panie Marszałku! Jak patrzę na wasze miny, to się zastanawiam, jak szybko wam te miny zrzedną, jak już niedługo wasz kolega w Pałacu Prezydenckim przestanie uniewinniać waszych przestępców.</utt>
      <utt t="interrupt" by="Głos z sali">To twój ojciec uniewinnił…</utt>
      <utt t="norm">I będziecie z zazdrością patrzyli na Wąsika i Kamińskiego, którzy uniknęli zasłużonej kary.</utt>
      <utt t="reaction">Oklaski</utt>
      <utt t="interrupt" by="Głos z sali">Przestań kłamać.</utt>
      <utt t="norm">Ale chcę was uspokoić. Już za kilkanaście miesięcy nie będzie tego kolegi i oni odpowiedzą za przestępstwa, które popełnili w ostatniej kadencji. Tak że nie bójcie się.</utt>
      <utt t="interrupt" by="Głos z sali">Przestań kłamać.</utt>
      <utt t="interrupt" by="Poseł Anita Czerwińska">To Lech Wałęsa uniewinnił najwięcej przestępców.</utt>
      <utt t="norm">Oni będą odpowiadali za swoje przestępstwa i wasi koledzy również będą odpowiadali za swoje przestępstwa, bo wielu z was będzie zasiadało na ławie oskarżonych za przestępstwa, które popełniliście w czasie swoich rządów. I na to liczę.</utt>
      <utt t="reaction">Oklaski</utt>
      <utt t="interrupt" by="Poseł Anita Czerwińska">Lech Wałęsa uniewinniał przestępców. Przestań kłamać.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Czy pani… Do pani poseł Anity Czerwińskiej: Chce pani jeszcze trochę pokrzyczeć?</utt>
      <utt t="interrupt" by="Poseł Anita Czerwińska">Nie, już wszystko powiedziałam, co chciałam.</utt>
      <utt t="norm">Już, tak? Ale może jeszcze?</utt>
      <utt t="interrupt" by="Poseł Anita Czerwińska">Już powiedziałam.</utt>
      <utt t="norm">Już pani się uspokoiła?</utt>
      <utt t="interrupt" by="Poseł Anita Czerwińska">Ja jestem spokojna.</utt>
      <utt t="norm">Nalać pani wody? Przynieść?</utt>
      <utt t="interrupt" by="Poseł Anita Czerwińska">Nie, dziękuję. Może panu nalać?</utt>
      <utt t="norm">Dziękuję serdecznie. Pan poseł Michał Krawczyk, Koalicja Obywatelska. Bardzo proszę.</utt>
    </speech>
    <speech speaker="Poseł Michał Krawczyk">
      <utt t="norm">Bardzo dziękuję. Panie Marszałku! Państwo Ministrowie! Szanowni Państwo! 22 lipca 2020 r. pan premier Mateusz Morawiecki, kiedy wrócił ze szczytu Brukseli, tu, z tego miejsca, z mównicy sejmowej, chwalił się, jakie to ogromne pieniądze Polska dostanie z nowego budżetu Unii Europejskiej. Mówił o złotej dekadzie, która nas czeka, o nowym impulsie rozwojowym. I co zrobił w tej sprawie przez kolejne 3 lata? Nie zrobił w tej sprawie absolutnie nic. Nie byliście w stanie nawet złożyć wniosku o płatność z Krajowego Planu Odbudowy. Mówiliście: już za miesiąc, już za tydzień, już jutro – i tak 3 lata. Mamiliście i oszukiwaliście nas wszystkich. W innych krajach trwały już inwestycje realizowane z Krajowego Planu Odbudowy. W Czechach? Centrum onkologii. Na Słowacji? Termomodernizacja domów. We Włoszech? Inwestycje w oświatę, ogromne inwestycje w oświatę. W Lublinie jesteśmy gotowi z rewitalizacją błoni pod zamkiem, jest projekt budowlany, nie ma pieniędzy. Dlaczego? Bo z KPO nie wpłynęła do Polski ani jedna złotówka.</utt>
      <utt t="reaction">Dzwonek</utt>
      <utt t="norm">To jest zaniechanie i nieudolność albo celowe polityczne działanie – nie wiadomo, co gorsze. Zapłaciliście za to 15 października, ale to nie koniec. Będziecie za to odpowiadać dalej.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pan poseł Paweł Jabłoński, Klub Parlamentarny Prawo i Sprawiedliwość. Zapraszam pana posła.</utt>
    </speech>
    <speech speaker="Poseł Paweł Jabłoński">
      <utt t="norm">Dziękuję. Panie Marszałku! Wysoki Sejmie! Panie Ministrze! Panowie Ministrowie! Dwa pytania do was tak naprawdę. Pierwsze, zasadnicze. Mówicie, że doszło do jakichś wielkich zmian, które umożliwiły odblokowanie tych pieniędzy, więc ja to pytanie po raz kolejny zadam w bardzo prosty, mam nadzieję, dla was zrozumiały sposób. Jakie konkretnie zmiany prawne nastąpiły? A przypominam, że jeśli chodzi o system sądownictwa, zgodnie z art. 178 konstytucji sędziowie podlegają konstytucji i ustawom. Proszę nie mydlić oczu jakąś opowieścią o rozporządzeniach pana Bodnara. Konstytucje i ustawy. Jakie przepisy ustaw i konstytucji się zmieniły? Nic nam o tym nie wiadomo, w tym Sejmie nic nie uchwalaliśmy. Może wprowadziliście gdzieś pod osłoną nocy – albo jako uchwałę Platformy Obywatelskiej – jakąś ustawę? Nic nam o tym nie wiadomo, no bo mamy wrażenie, że doszło tylko do zmiany partyjnej właśnie, a nie prawnej. I drugie pytanie: Czy to jest prawda, że jedyne pieniądze z Unii Europejskiej, jakie już wpłynęły do Polski</utt>
      <utt t="reaction">Dzwonek</utt>
      <utt t="norm">, to są pieniądze na podstawie wniosku złożonego jeszcze przez rząd pana premiera Morawieckiego?</utt>
      <utt t="reaction">Oklaski</utt>
      <utt t="interrupt" by="Głos z sali">Umowa była podpisana 15 grudnia.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pani poseł Elżbieta Gapińska, Koalicja Obywatelska. Bardzo proszę.</utt>
    </speech>
    <speech speaker="Poseł Elżbieta Gapińska">
      <utt t="norm">Panie Marszałku! Wysoka Izbo! PiS odmienia przez wszystkie przypadki słowo „patriotyzm”, ale kiedy trzeba działać na rzecz Polski, to dla was ważniejszy jest sojusz z Solidarną, a potem Suwerenną Polską. To jest kwestia waszych priorytetów. Dla was ważniejsze od tego, żeby pozyskać dla Polski środki w kwocie 20 mld, czyli 5 mld euro, na które zresztą nie złożyliście wniosku, jest to, aby utrzymać wątpliwej jakości sojusze w poprzedniej kadencji Sejmu. Przez to polscy przedsiębiorcy stracili mnóstwo pieniędzy. W 2022 r. upadło wiele polskich firm. W polskiej gospodarce te pieniądze nie pracowały. Dbaliście tylko o wasz interes, o wasze wille+, o waszych nominatów w spółkach Skarbu Państwa. Polacy was nie obchodzili i nadal cynicznie dzisiaj na tej sali opowiadacie</utt>
      <utt t="reaction">Dzwonek</utt>
      <utt t="norm">bzdury na temat tego, jak działaliście. Ale Polacy ocenili was 15 października m.in. za wasze działania w sprawie KPO. Chciałabym powiedzieć, że na tej sali dzisiaj się śmiejecie. Z czego wy się śmiejecie? Wy płakać powinniście i na kolanach przepraszać Polaków za wasze zaniechania.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Artur Chojecki, Klub Parlamentarny Prawo i Sprawiedliwość. Bardzo proszę.</utt>
    </speech>
    <speech speaker="Poseł Artur Chojecki">
      <utt t="norm">Panie Marszałku! Wysoka Izbo! Od 13 grudnia w polskim systemie prawnym nie zmieniło się nic, co miałoby być warunkiem odblokowania środków europejskich dla Polski. Przyznała to zresztą sama Komisja Europejska, informując, że wypełniło ten warunek prawny obowiązywanie ustawy z czerwca 2020 r. Co zatem się stało, co się zmieniło? Przez ostatnie lata politycy ówczesnej totalnej opozycji aktywnie zabiegali o zablokowanie środków dla Polski. Mówił o tym zresztą w swoim wystąpieniu pan minister Paweł Jabłoński. W efekcie politycy rządzący w Unii Europejskiej w mniej lub bardziej jawny sposób deklarowali, że te środki popłyną do Polski, gdy do władzy wróci Donald Tusk. I tak w istocie się stało. Ale to oznacza, że odpowiedzialnymi za utratę środków z zaliczki, za utratę środków, które już od dawna powinny w Polsce pracować</utt>
      <utt t="reaction">Dzwonek</utt>
      <utt t="norm">, są politycy dzisiaj w Polsce rządzący i to oni powinni ponieść odpowiedzialność polityczną i karną. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Pan poseł Zbigniew Bogucki, Klub Parlamentarny Prawo i Sprawiedliwość. Zapraszam.</utt>
    </speech>
    <speech speaker="Poseł Zbigniew Bogucki">
      <utt t="norm">Panie Marszałku! Wysoki Sejmie! Państwo nieustannie chcecie bawić się w likwidatorów, prokuratorów, inkwizytorów, a Polacy chcą budowania przyszłości. Myślę, że to jest istotne pytanie, panie ministrze, czy nie jest tak – bo dokładnie właśnie tak jest – że jedyna zaliczka, która wpłynęła do Polski, to jest ta zaliczka, o którą wystąpił jeszcze rząd Prawa i Sprawiedliwości.</utt>
      <utt t="reaction">Oklaski</utt>
      <utt t="interrupt" by="Minister do Spraw Unii Europejskiej Adam Szłapka">Nie podpisał żadnej umowy.</utt>
      <utt t="norm">To jest jedna rzecz. Druga rzecz. Państwo mówicie o KPO, jakby te pieniądze były czymś, co dostaniemy, i nic nie będziemy musieli spłacać. A przecież prawie 160 mld zł to jest pożyczka, co do której ani pan, ani pana minister finansów, ani premier Tusk nie będzie w stanie oszacować tego, jaki będzie koszt tej pożyczki. I to też trzeba jasno mówić naszym mieszkańcom. Ostatnia rzecz. Wielkim aktem oskarżenia wobec was jest to, co działo się przed 2015 r., kiedy mafie VAT-owskie szalały, kiedy nie było pieniędzy na programy społeczne, kiedy nie było pieniędzy dla samorządów.</utt>
      <utt t="reaction">Dzwonek</utt>
      <utt t="norm">Na samym Pomorzu Zachodnim – ponad 5,5 mld zł w ostatnich 2 latach. Tych pieniędzy po prostu nie było. Czy też napiszecie akt oskarżenia wobec siebie? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Janusz Kowalski, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Janusz Kowalski">
      <utt t="norm">Szanowny Panie Marszałku! Platformie Obywatelskiej nie uda się zrobić z Polaków idiotów, dlatego że Polacy wiedzą, że partią, która blokowała KPO, jest właśnie Platforma Obywatelska Donalda Tuska. I tym wszystkim brukselskim i niemieckim miękiszonom mówię: sprawdzam. Chcecie rozliczyć KPO? To powołajmy nawet dzisiaj komisję śledczą, przed którą wezwiemy Rafała Trzaskowskiego, który namawiał Ursulę von der Leyen do sankcji, wezwiemy wszystkich waszych europosłów, którzy gardłowali, żeby nie wypłacać KPO, wezwiemy Donalda Tuska, który płaci dzisiaj za KPO polską suwerennością, wpuszczając migrantów, nie blokując polsko-ukraińskiej granicy. Za 22 mld euro dotacji zapłacimy 150 mld euro. To są właśnie koszty oddawania suwerenności przez Donalda Tuska. Chcę Donalda Tuska zobaczyć przed komisją śledczą do spraw KPO. Powołajmy komisję śledczą, drogie miękiszony z Platformy Obywatelskiej, rozliczmy KPO.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Jakub Rutnicki">Sam jesteś miękiszonem. Miękką fają jesteś.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę, pan poseł Antoni Macierewicz, Klub Parlamentarny Prawo i Sprawiedliwość. Zapraszam pana posła.</utt>
    </speech>
    <speech speaker="Poseł Antoni Macierewicz">
      <utt t="norm">Panie Marszałku! Wysoka Izbo! Ta dzisiejsza awantura, którą robicie nie wobec Prawa i Sprawiedliwości, tylko wobec narodu polskiego, ma jeden tylko cel. Tym celem jest zakłamanie waszej polityki, tym celem jest oszustwo, które ma was uniewinnić za zbrodnie, które popełnialiście. Wasz jeden z najważniejszych szefów pan Trzaskowski 18 czerwca 2018 r. jasno powiedział: To my działamy, żeby nie było pieniędzy dla Polski tak długo, jak rządzi Prawo i Sprawiedliwość.</utt>
      <utt t="reaction">Oklaski</utt>
      <utt t="norm">Gdy wygramy wybory, to te pieniądze dostaniemy. My dostaniemy te pieniądze, wtedy kiedy wygramy wybory.</utt>
      <utt t="interrupt" by="Poseł Jakub Rutnicki">Nie kłam. Kłamiesz…</utt>
      <utt t="norm">To są słowa pana Trzaskowskiego, waszego przywódcy.</utt>
      <utt t="reaction">Dzwonek</utt>
      <utt t="interrupt" by="Poseł Jakub Rutnicki">Kłamcą jesteś.</utt>
      <utt t="norm">Powiedzcie, dlaczego jest to prawdą, a wy kłamaliście tutaj przez cały czas. A drugie kłamstwo, które jest jeszcze większą zbrodnią, to jest kłamstwo, w którym bronicie Putina i bronicie Putina za zbrodnię smoleńską. Przez cały czas mówicie, że to polscy piloci są winni, a nie Putin.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Dziękuję serdecznie, panie pośle.</utt>
    </speech>
    <speech speaker="Poseł Antoni Macierewicz">
      <utt t="norm">To jest zbrodnia wasza.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Gdzie jest wrak?</utt>
      <utt t="interrupt" by="Głos z sali">KPO było w 2020 r., a nie 2018 r. Panie, to pan kłamie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję, dziękuję. Bardzo proszę, panie pośle. Pan poseł Roman Fritz, Klub Poselski Konfederacja.</utt>
    </speech>
    <speech speaker="Poseł Roman Fritz">
      <utt t="norm">Szanowny Panie Marszałku! Wysoka Izbo…</utt>
      <utt t="reaction">Wypowiedź poza mikrofonem</utt>
      <utt t="interrupt" by="Głos z sali">Niech pan nie kłamie już, nie było żadnej sprzedaży. Pan doskonale wie…</utt>
      <utt t="interrupt" by="Głos z sali">Tak, tak.</utt>
      <utt t="interrupt" by="Głos z sali">Była, była.</utt>
      <utt t="norm">Czas mi leci, panie marszałku.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Ale to niech pan się zwróci do kolegów, żeby nie zabierali panu czasu.</utt>
    </speech>
    <speech speaker="Poseł Roman Fritz">
      <utt t="norm">Proszę o umożliwienie kontynuowania. Dziękuję. Szanowni Państwo! Eurokomunizm stwarza problemy, z którymi potem bohatersko walczy. Wprowadziliście, tutaj zwracam się do prawej strony sali, fatalną i zabójczą politykę lockdownów – lewa strona głosowała zawsze za, a więc jest to wspólna wasza polityka – lockdownów zabijających zarówno polską gospodarkę, jak i fizycznie Polaków; szacujemy, że zgonów wskutek zamknięcia systemu ochrony zdrowia jest ponad 200 tys. i cały czas ta liczba wzrasta. A potem czekacie na pomoc finansową z Unii Europejskiej, z KPO, jakby to miało wszystko załatwić. Zróbcie osobne posiedzenie Sejmu</utt>
      <utt t="reaction">Dzwonek</utt>
      <utt t="norm">poświęcone szkodom wynikającym z lockdownu. Cała ta dyskusja nosi wszelkie znamiona ideologii, a nie ekonomii. Ja akurat jestem inżynierem i lubię liczby. I teraz pytanie do państwa ministrów: Czy państwo oddają polską niepodległość, zwaną dla niepoznaki kompetencjami, za darmo czy prowadzicie jakiś bilans? Polacy chcą wiedzieć, ile będzie kosztować zielony ład…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie pośle.</utt>
    </speech>
    <speech speaker="Poseł Roman Fritz">
      <utt t="norm">…kredyt KPO, wydatki na pseudoreligię klimatyzmu w przeliczeniu na głowę.</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
      <utt t="norm">Wstyd, że modlicie się o kredyt, o mannę z nieba, o paciorki.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę o zabranie głosu sekretarza stanu w Ministerstwie Funduszy i Polityki Regionalnej pana ministra Macieja Laska. Bardzo proszę.</utt>
      <utt t="interrupt" by="Poseł Antoni Macierewicz">Będzie kłamstwo smoleńskie.</utt>
    </speech>
    <speech speaker="Sekretarz Stanu w Ministerstwie Funduszy i Polityki Regionalnej Maciej Lasek">
      <utt t="norm">Panie Marszałku! Wysoka Izbo! Nikt nie ma dzisiaj wątpliwości, że rząd PiS-u pozostawił po sobie taki bałagan, który trzeba będzie bardzo długo sprzątać. Jedną z tych spraw było zaniedbanie, które doprowadziło do tego, że polscy przedsiębiorcy i samorządowcy nie mogli skorzystać z zaliczki z KPO. To jest bezsporne. Przypomnę, że te środki w sytuacji po kryzysie COVID-owym były kluczowe dla polskiej gospodarki. Ale przejdźmy do faktów. Pomimo iż KPO był złożony 3 maja 2021 r., negocjacje z Komisją Europejską przeciągnęły się aż do czerwca 2022 r. Opóźnienie z przyjęciem przez Komisję Europejską Krajowego Planu Odbudowy wynikało z faktu niespełnienia przez rząd PiS wymogu dotyczącego praworządności. Tu nadmienię, że KPO nie musiało być składane ponownie i nie było wycofywane. Taka jest procedura związana z KPO. Państwo członkowskie przesyła raz dokument, potem Komisja Europejska daje uwagi, prowadzone są negocjacje, Komisja Europejska przygotowuje decyzję, oczywiście po zakończeniu negocjacji, i przyjęcie tej decyzji oznacza możliwość uruchomienia środków, tj. zaliczki. Tak to było. Ponieważ nie spełniliście państwo wymogu związanego z niezależnością sądów, nie można było sfinalizować negocjacji z Komisją Europejską do końca 2021 r., co oznaczało, że Polska nie otrzymała tych 13% zaliczki na rozpoczęcie inwestycji. W związku z tym oczywiście trzeba było uruchamiać środki krajowe, co oznaczało dodatkowe koszty związane z ich obsługą. Ponadto brak środków z zaliczki i brak działań, żeby uruchomić KPO, spowodował, że znaczna część tych inwestycji ma duże opóźnienia i skrócony czas na realizację.</utt>
      <utt t="interrupt" by="Poseł Szymon Szynkowski vel Sęk">Lasek…</utt>
      <utt t="norm">Dodatkowym problemem był brak możliwości uruchomienia inwestycji z części pożyczkowej. Tym samym znaczna część inwestycji, które miały być finansowane z części pożyczkowej…</utt>
      <utt t="interrupt" by="Poseł Szymon Szynkowski vel Sęk">Przetarg…</utt>
      <utt t="norm">…nie mogła się rozpocząć w terminie. To też zagraża ich realizacji z uwagi na czas KPO – do połowy 2026 r.</utt>
      <utt t="interrupt" by="Poseł Szymon Szynkowski vel Sęk">Co zagraża?</utt>
      <utt t="norm">Przez to istnieje ryzyko niewykorzystania środków, które zostały przeznaczone dla Polski. To przez wasze zaniedbania Ministerstwo Funduszy i Polityki Regionalnej musiało renegocjować z Komisją Europejską terminy i wskaźniki dla inwestycji, a często też reformy, które nie były realizowane pomimo ich uzgodnienia wcześniej przez wasz rząd – czyli się na to zgodziliście – z Komisją Europejską. Tu chcę bardzo wyraźnie powiedzieć: Urzędnicy zrobili wszystko, co było wymagane zgodnie z procedurami KPO. Zawiedli politycy Zjednoczonej Prawicy. Dzisiaj dzięki aktywności nowego rządu środki z KPO zostały uruchomione. Nie było to możliwe przez 2 lata, stało się to w 3 miesiące, nawet niecałe.</utt>
      <utt t="interrupt" by="Poseł Antoni Macierewicz">Bo wy to blokowaliście.</utt>
      <utt t="norm">To jest miara waszej nieudolności, a naszej skuteczności. Dziękuję, panie marszałku.</utt>
      <utt t="reaction">Oklaski</utt>
      <utt t="interrupt" by="Poseł Szymon Szynkowski vel Sęk">Lasek mówi o…</utt>
      <utt t="interrupt" by="Poseł Antoni Macierewicz">Skutecznie atakowaliście Polskę, pan ma rację.</utt>
      <utt t="interrupt" by="Głos z sali">Największy nieudacznik tego rządu o nieudolności.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Bardzo proszę sekretarza stanu w Ministerstwie Sprawiedliwości pana ministra Arkadiusza Myrchę o zabranie głosu.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Dziękuję. Panie Marszałku! Pokrótce się odniosę tylko do pytań bądź zarzutów kierowanych przez posłów Prawa i Sprawiedliwości. Dwukrotnie zostało podniesione – przez pana posła Macierewicza i nie pamiętam, którego z jego kolegów klubowych – że już w 2018 r. były blokowane środki z KPO przez polityków Platformy. W 2018 r., powiedział pan poseł Macierewicz…</utt>
      <utt t="interrupt" by="Poseł Antoni Macierewicz">Pieniądze Unii, a nie KPO.</utt>
      <utt t="norm">…kiedy projekt tego został przedstawiony w 2020 r. Ale już tak zawczasu, a nuż, widelec, zablokujemy im te środki. Takie są wasze intencje.</utt>
      <utt t="interrupt" by="Poseł Elżbieta Gapińska">Taka wiedza.</utt>
      <utt t="norm">Pan minister vel Sęk mówi: jaka szkoda, nic się nie zadziało, nic nie utraciliśmy. Ale prawdą jest, że przed końcem 2021 r. mógł wpłynąć wniosek o wypłatę tej zaliczki. Mógł. Nie było formalnych przeszkód. Mógł.</utt>
      <utt t="interrupt" by="Poseł Szymon Szynkowski vel Sęk">Ale nic nie straciliśmy.</utt>
      <utt t="norm">Przepraszam, panie pośle, elementarna wiedza: Czy jeżeli przez 2,5 roku 5 mld euro nie pracuje w polskiej gospodarce, to pan uważa, że nie ma szkody, że nic się nie stało? Naprawdę? Na litość boską, czy to są elementarne rzeczy, które trzeba tłumaczyć? Jeżeli coś może zostać wpompowane do polskiej gospodarki w 2021 r., a następuje to 2,5 roku później, to uważacie, że nic się nie stało? Tak, to jest zmarnowane 2,5 roku, to jest wielka szkoda. Mówimy o tym, ile rzeczy można było za to zrobić. To jest wielka szkoda, to jest wasze zaniechanie. Wystarczyło odrobinę politycznej woli, żeby wypełnić kryteria, zresztą w 2021 r. było to praktycznie bez większych przeszkód. Zabrakło politycznej woli, nawet żeby skierować te projekty ustaw do Sejmu, żeby uznawać orzeczenia trybunałów. Przecież ile jest dzisiaj spraw w Europejskim Trybunale Praw Człowieka dotyczących samych neosędziów? Setki. Państwo ignorowaliście to wszystko. To jest to zaniechanie. Pamiętamy, czym się skończyła inicjatywa legislacyjna pana prezydenta, bo przecież państwo sami uznaliście, że status tzw. neosędziów może być weryfikowany w postępowaniu sądowym. Przecież to była inicjatywa pana prezydenta, przez was przyjmowana. Następnie sprawa wylądowała w trybunale. A w trybunale się pokłócili – ci od solidarnej, ci od niesolidarnej, sprawa leżała, nikt nie wiedział, co z tym będzie robił. To wstrzymywało te środki. Cały 2022 r. był zmarnowany na wasze przepychanki. I czym my się różnimy? Po pierwsze, zamiast kłótni jest zgoda. Wszyscy współpracujemy dla jednego głównego celu: żeby uzyskać środki.</utt>
      <utt t="interrupt" by="Poseł Szymon Szynkowski vel Sęk">Na pytania… Odpowiedzi na pytania.</utt>
      <utt t="norm">Żeby chociaż urealnić weryfikowanie neosędziów. Bo jeżeli państwo zostawiliście procedurę, w której właśnie osoba, co do której kwestionuje się status prawny, czyli tzw. neosędzia… I o tym mieli decydować inni neosędziowie. W tym zakresie nastąpiła realna zmiana, żeby sędziowie nie wypowiadali się we własnej sprawie. I to jest zmiana, którą wprowadził minister Adam Bodnar. Ale jest jeszcze inna rzecz, najistotniejsza. Waszym symbolem była kompromitacja, a największym symbolem rządu Donalda Tuska jest wiarygodność.</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Poseł Antoni Macierewicz">Dla Putina, tak jest. Wiarygodność.</utt>
      <utt t="norm">Wiarygodność, bo to, co jest deklarowane, jest realizowane. Ustawa o KRS-ie przeszła przez rząd, jest w Sejmie. Nastąpiły zmiany w regulaminie urzędowania. Następuje proces odpolitycznienia prokuratury. Prokurator krajowy, co wam się w głowie nie mieści, został wyłoniony w drodze konkursu. Nie był to żaden świadek ze ślubu, nie jest to żadna koleżanka ze szkolnej ławki.</utt>
      <utt t="interrupt" by="Poseł Kazimierz Smoliński">Panie ministrze, proszę mówić o przesłankach odpowiedzialności pana ministra i premiera.</utt>
      <utt t="norm">Jest normalny konkurs. Postępuje proces odpolitycznienia prokuratury. To wszystko się dzieje. To wszystko ma wpływ, ale u was nie było nawet dobrej woli. Kwestionowaliście europejskie trybunały, spieraliście się co do samych inicjatyw legislacyjnych…</utt>
      <utt t="interrupt" by="Poseł Kazimierz Smoliński">Ale mówimy o odpowiedzialności premiera… A nie o 8 latach rządów.</utt>
      <utt t="norm">A na końcu nie było nawet deklaracji chęci zmiany tych najważniejszych spraw. Państwo w ogóle nie chcieliście podejmować dialogu w tej sprawie. I to wyhamowało na 2,5 roku dostęp polskim rodzinom, firmom, polskiej gospodarce do środków z KPO. I na końcu mówiący w waszym imieniu pan Kowalski, który na tej sali sejmowej głosował przeciwko środkom z KPO, dzisiaj chce komisji śledczej. No na litość boską! Co się z wami już doszczętnie porobiło? Wysyłacie ludzi z Solidarnej Polski, żeby tłumaczyli, dlaczego nie ma środków z KPO? Którzy najwięcej zrobili, żeby w tej sprawie was zablokować? Głosowali tu przeciwko, blokowali zmiany legislacyjne. Dzisiaj wy ich wysyłacie na mównicę sejmową? To już nie macie się kim bronić w sprawie KPO, tylko posłami z Solidarnej Polski? No naprawdę. Dziękuję, panie marszałku.</utt>
      <utt t="interrupt" by="Poseł Kazimierz Smoliński">Na żadne pytanie pan nie odpowiedział.</utt>
      <utt t="reaction">Przewodnictwo w obradach obejmuje wicemarszałek Sejmu Krzysztof Bosak</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Zapraszam do głosu ministra do spraw Unii Europejskiej pana Adama Szłapkę. Proszę bardzo, panie ministrze.</utt>
      <utt t="interrupt" by="Poseł Antoni Macierewicz">Przepraszam, panie marszałku, ale… Niech pan posłucha.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Panie Marszałku! Wysoka Izbo! Panie Pośle! Pan przed chwilą kłamał z tej mównicy, bo pan mówił o zablokowaniu środków w 2018 r., a KPO funkcjonuje dopiero od 2020 r., tak że jakby pan…</utt>
      <utt t="interrupt" by="Poseł Antoni Macierewicz">Właśnie ten nieprawdziwy tekst został wygłoszony przez poprzednika, wprost odnoszący się do mnie po nazwisku.</utt>
      <utt t="interrupt" by="Poseł Grzegorz Braun">Należy się sprostowanie.</utt>
      <utt t="norm">Panie Marszałku! Wysoka Izbo! Już w ostatnich kilku słowach, bo trzy słowa…</utt>
      <utt t="interrupt" by="Poseł Antoni Macierewicz">Panie marszałku, uprzejmie proszę o…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Przepraszam, panie ministrze. Panie pośle, udzieliłem głosu panu ministrowi. Proszę pozwolić panu ministrowi wygłosić swoją wypowiedź.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Pan poczeka.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Jeżeli pan poseł chce w trybie sprostowania, to jak pan minister skończy, proszę podejść i ewentualnie pan sprostuje. Teraz proszę pozwolić kontynuować spokojnie panu ministrowi.</utt>
      <utt t="interrupt" by="Poseł Marek Sawicki">Nie był wymieniany.</utt>
      <utt t="interrupt" by="Poseł Antoni Macierewicz">Niesłychanie panu dziekuję.</utt>
      <utt t="norm">Dziękuję bardzo.</utt>
    </speech>
    <speech speaker="Minister do Spraw Unii Europejskiej Adam Szłapka">
      <utt t="norm">Panie Marszałku! Wysoka Izbo! Już bardzo krótko, bo tutaj trzeba sprostować kilka kłamstw, m.in. tych wypowiedzianych przez pana posła Macierewicza, który się powoływał w sprawie KPO na tekst z 2018 r. Albo tradycyjnie zła wola, panie pośle, albo elementarny brak wiedzy. KPO w 2018 r. w ogóle nie funkcjonowało. Sądzę, że jednak w pana przypadku to jest tradycyjnie zła wola. Trzy słowa, które charakteryzują działania waszej ekipy, jeśli chodzi o kwestie pozyskania środków: nieudolność, niekompetencja i zła wola. Nieudolność całego rządu i przede wszystkim pana Mateusza Morawieckiego. Cały ten proces został tutaj przedstawiony. Niekompetencja ministra odpowiedzialnego za fundusze europejskie. I zła wola. I to jest chyba najważniejsze, co było charakterystyczne dla tego działania.</utt>
      <utt t="interrupt" by="Poseł Kazimierz Smoliński">To są przesłanki odpowiedzialności karnej, tak?</utt>
      <utt t="norm">Bo przecież rozmawiałem z wieloma z was, jeśli chodzi o KPO. Przecież wam też na tym zależało, żeby te środki do Polski wpłynęły, żebyście mogli sobie, jak to wy, nie zmieniać Polski, tylko zrobić kampanię. Byliście trzymani za gardło przez Zbigniewa Ziobrę, który realizował swoje partykularne, partyjne antyunijne interesy i próbował realizować to, o czym dzisiaj mówi np. poseł Braun z Konfederacji, próbował zachęcać Polskę do polexitu. Przed chwilą tutaj występował minister Kowalski. Nie powiedział, tym razem ze względu na kampanię wyborczą, tego, co wam zawsze zarzuca. To on mówi o tym, że właśnie rząd Morawieckiego zgodził się np. na podatki europejskie w 2020 r. Więc naprawdę macie sobie w tym zakresie dużo do zarzucenia. Jedyne, co wam się udało w kwestii KPO i co skutecznie przeprowadziliście, to wielka kampania bilbordowa w całej Polsce, która kosztowała polskiego podatnika wiele milionów złotych. Pan poseł wnioskodawca Marek Sawicki pyta o realną stratę dla polskiego budżetu. Tak, to jest realna strata, oszukiwanie Polaków, że jakiekolwiek pieniądze z Unii Europejskiej, z KPO pracują w Polsce. Wasza nieudolność sprawiła, że nie pracowały, a jednak polski podatnik za to płacił, dlatego że chcieliście się promować. To jest pierwsza rzecz. Druga rzecz. Pan mówił, że Polacy nic w tej sprawie nie stracili. To jest abecadło ekonomii. Pieniądze z KPO czy na politykę spójności są pieniędzmi na inwestycje. Jaki jest skutek inwestycji? Mają przynosić zyski. 2 lata straty oznacza ni mniej, ni więcej, że polska gospodarka, Polacy te pieniądze stracili.</utt>
      <utt t="interrupt" by="Poseł Szymon Szynkowski vel Sęk">Czuję się doedukowany.</utt>
      <utt t="norm">Ostatnia rzecz. Szereg absurdalnych, politycznych tez z waszych ust padało. Dużo się powoływaliście, co akurat w ustach pana posła Macierewicza jest największym absurdem, na realizowanie interesów Putina. Chcę tylko przypomnieć dwa wydarzenia z ostatniego czasu. Posiedzenie Rady Europejskiej z 1 lutego 2024 r., fundamentalnie ważne z punktu widzenia bezpieczeństwa Europy. Pan poseł Morawiecki, były premier, z niejasnych powodów także udał się do Brukseli, żeby tam w okolicy odbyć nieuzasadnione niczym spotkania.</utt>
      <utt t="interrupt" by="Poseł Jakub Rutnicki">Donosić pewnie.</utt>
      <utt t="norm">Co zrobił pan poseł Morawiecki? Dzień przed spotkał się z panem premierem Orbánem…</utt>
      <utt t="interrupt" by="Poseł Szymon Szynkowski vel Sęk">A dzień później spotkał się Tusk.</utt>
      <utt t="norm">…i wygłosił swoją tezę. Oburzało go to, że na premiera Orbána są wywierane naciski. Przypomnę tylko, w jakiej sprawie premier Tusk i inni liderzy państw Unii Europejskiej wywierali na premiera Orbána naciski.</utt>
      <utt t="reaction">Wypowiedź poza mikrofonem</utt>
      <utt t="interrupt" by="Poseł Jakub Rutnicki">W sprawie pomocy dla Ukrainy. Tak, śmiej się, śmiej się.</utt>
      <utt t="norm">Otóż te naciski na premiera Orbána, w sprawie których oburzał się poseł Morawiecki, dotyczyły zgody na przekazanie 50 mld euro na pomoc dla Ukrainy, która w tym momencie walczy z Putinem.</utt>
      <utt t="interrupt" by="Poseł Kazimierz Smoliński">Niech pan do rzeczy mówi.</utt>
      <utt t="norm">Morawiecki oburzał się, że są naciski na Orbána. To w czyim interesie występował tam Morawiecki? Chyba nie w interesie Unii Europejskiej ani Polski. To po pierwsze.</utt>
      <utt t="interrupt" by="Poseł Szymon Szynkowski vel Sęk">A w czyim interesie Tusk występował?</utt>
      <utt t="norm">A po drugie, Péter Szijjártó… Zna pan? To jest ten minister spraw zagranicznych Węgier, który był tak miły i pojechał spotkać się z Ławrowem w dniu pogrzebu Nawalnego. Panie pośle, kiedy był pan ministrem 2-tygodniowego rządu…</utt>
      <utt t="interrupt" by="Poseł Szymon Szynkowski vel Sęk">Spotkałeś się na FAC-u z nim.</utt>
      <utt t="norm">Nie spotkałem.</utt>
      <utt t="interrupt" by="Poseł Szymon Szynkowski vel Sęk">Spotkałeś.</utt>
      <utt t="norm">Otóż nie spotkałem. Pan, panie pośle, z tym ministrem spraw zagranicznych Węgier, który pojechał spotkać się z Ławrowem w czasie pogrzebu Nawalnego, poleciał samolotem specjalnym w czasie, kiedy pan już nikogo nie reprezentował, bo był pan ministrem rządu 2-tygodniowego bez żadnego mandatu.</utt>
      <utt t="interrupt" by="Poseł Kazimierz Smoliński">Ale ministrem rządu był.</utt>
      <utt t="norm">Jeśli chodzi o realizowanie interesów Putina, to jesteście absolutnie ostatnimi, którzy mogą w tej sprawie się wypowiadać. Bardzo dziękuję.</utt>
      <utt t="reaction">Oklaski</utt>
      <utt t="interrupt" by="Poseł Kazimierz Smoliński">Nie dałeś żadnej odpowiedzi na żadne pytanie.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. O głos w trybie sprostowania prosił pan poseł Macierewicz. Rozumiem, panie pośle, że pańska wypowiedź została źle zrozumiana. Jeżeli tak, to proszę o króciutkie sprostowanie trzymające się tego, co zostało powiedziane.</utt>
    </speech>
    <speech speaker="Poseł Antoni Macierewicz">
      <utt t="norm">Panie Marszałku! Wysoka Izbo! Istotą działania tych panów ministrów jest próba ukrycia tego, że już w czerwcu 2018 r. wasz przywódca pan Trzaskowski jasno powiedział, że będziecie działali w tym celu, żeby Unia Europejska nie dała Polsce pieniędzy, żeby dała je dopiero wtedy, kiedy wygracie. Dokładnie powiedział tak: Pieniądze z Unii Europejskiej będą mrożone, zostaną odmrożone, gdy Platforma wygra wybory. Chodziło tutaj o cały program, który później Platforma Obywatelska realizowała, codziennie doprowadzając do decyzji Unii Europejskiej, że Polska nie dostanie pieniędzy. Codziennie przez szefostwo Unii Europejskiej były podejmowane decyzje w tej sprawie. I wy teraz</utt>
      <utt t="reaction">Dzwonek</utt>
      <utt t="norm">próbujecie zapomnieć o tym, co powiedział Trzaskowski? To on sformułował wasz program, a wy go zrealizowaliście i dzisiaj go ukrywacie. To powinno być przedmiotem postępowania sądowego.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, bardzo proszę kończyć.</utt>
    </speech>
    <speech speaker="Poseł Antoni Macierewicz">
      <utt t="norm">To powinno być przedmiotem postępowania karnego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Muszę z przykrością stwierdzić, że była to polemika, a nie sprostowanie dotyczące pana słów, które były cytowane. Ale co się stało, to się nie odstanie. Polemikę pan wygłosił.</utt>
      <utt t="interrupt" by="Poseł Antoni Macierewicz">To pan nie słyszał w takim razie tego i nie rozumie tego.</utt>
      <utt t="norm">Rzeczywiście, być może mamy różne rozumienie tej sytuacji. Dziękuję za wszystkie głosy w debacie. Zamykam dyskusję. W dyskusji zgłoszono wniosek o odrzucenie informacji. Do głosowania nad tym wnioskiem przystąpimy na następnym posiedzeniu Sejmu. Na tym wyczerpaliśmy porządek dzienny 7. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Jest to ostatni moment na to, żeby zgłosił się ten, kto jeszcze chciałby zabrać głos. Czy ktoś jeszcze zgłasza się do oświadczeń poselskich? Panie pośle, pan zgłosił się do oświadczeń?</utt>
      <utt t="reaction">Wypowiedź poza mikrofonem</utt>
      <utt t="norm">W takim razie nikt się nie zgłasza. Listę posłów zgłoszonych do oświadczeń uważam za zamkniętą. Witam młodzież, która przysłuchuje się naszym obradom na galerii sejmowej, a także witam tych, którzy się przysłuchują, a którzy już młodzieżą nie są. Wszystkich serdecznie witamy.</utt>
      <utt t="reaction">Oklaski</utt>
      <utt t="norm">Przechodzimy do oświadczeń poselskich, ostatniego punktu posiedzenia Sejmu. Jako pierwszy głos zabierze pan poseł Grzegorz Braun, klub Konfederacji. Ustalam czas wystąpienia na 1,5 minuty.</utt>
    </speech>
    <speech speaker="Poseł Grzegorz Braun">
      <utt t="norm">Szczęść Boże! Zapraszam na marsz, marsz kobiet za pokojem, przeciwko wojnie, wojnie, w którą Polska jest wpychana, wciągana. Polacy są utrzymywani w złudzeniu, że nasz interes narodowy i nasza racja stanu mogą, powinny, koniecznie muszą być składane na ołtarzu cudzych interesów. Ten marsz ruszy jutro spod kolumny Zygmunta, z placu Zamkowego, a dotrze tu, na Wiejską, do Sejmu. Mam nadzieję, że nie napotka po drodze przeszkód podobnych do tych, które napotkali protestujący przedwczoraj rolnicy. To marsz kobiet za pokojem, ponieważ zagrożenia są wielkie. W najbliższych dniach do Waszyngtonu udają się premier i prezydent. Jeden z nich podkreślał, że wszyscy w Polsce mówią jednym głosem w sprawie konieczności dolewania oliwy do ognia – to oczywiście moja parafraza. Oświadczam: nie, nie mówimy jednym głosem z Dudą, Tuskiem, Morawieckim et consortes. Nie mówimy jednym głosem, ponieważ my nie chcemy, by Polska stała się stroną wojującą. Nie ma ku temu żadnych przesłanek, powodów i względów.</utt>
      <utt t="reaction">Dzwonek</utt>
      <utt t="norm">Dlatego wezmę udział w jutrzejszym marszu kobiet za pokojem, przeciwko wojnie. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam do wygłoszenia oświadczenia pana posła Romana Fritza, klub Konfederacja.</utt>
    </speech>
    <speech speaker="Poseł Roman Fritz">
      <utt t="norm">Szanowny Panie Marszałku! Wysoki Sejmie! Chciałem nawiązać do wczorajszego wydarzenia w Bukareszcie, gdzie miało miejsce posiedzenie frakcji europarlamentarnej EPP. Wśród mówców zauważyliśmy bardzo ważne europejskie persony. Była tam pani Ursula von der Leyen, był Donald Tusk i wielu innych pseudotuzów współczesnej europejskiej polityki. Cóż takiego mogliśmy się dowiedzieć? Pani Ursula von der Leyen zakwalifikowała Konfederację w zaszczytny poczet czarnych owiec Unii Europejskiej. Znalazły się tam również inne partie: Alternatywa dla Niemiec, Front Narodowy z Francji oraz, co ciekawe, bułgarska prawica. Potem Donald Tusk w swoim oświadczeniu ustanowił swojego rodzaju cezurę czasową współczesnych czasów. Jego zdaniem znajdujemy się teraz już nie w okresie powojennym, lecz w okresie przedwojennym. To jest, proszę państwa, namacalne wpychanie nas w sytuację: szykujcie się do wojny. Powiedzcie to matkom, matkom Polkom, które mają</utt>
      <utt t="reaction">Dzwonek</utt>
      <utt t="norm">synów w wieku poborowym. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam do wygłoszenia oświadczenia panią poseł Katarzynę Piekarską, klub Koalicja Obywatelska. Czy pani poseł jest na sali? Nie widzę. W takim razie zapraszam do wygłoszenia oświadczenia pana posła Patryka Gabriela, klub Koalicja Obywatelska. Czy pan poseł jest na sali? Nie widzę. W takim razie zapraszam do wygłoszenia oświadczenia pana posła Szymona Giżyńskiego, klub Prawo i Sprawiedliwość. Czy pan poseł jest na sali? Nie widzę. Kto nam zabrał naszych posłów? W takim razie zapraszam pana posła Pawła Szefernakera, może się odnajdzie, klub Prawo i Sprawiedliwość. Czy pan poseł jest na sali?</utt>
      <utt t="interrupt" by="Poseł Paweł Szefernaker">Jestem.</utt>
      <utt t="norm">Zapraszamy.</utt>
      <utt t="reaction">Oklaski</utt>
      <utt t="interrupt" by="Poseł Grzegorz Braun">A tak dobrze szło.</utt>
    </speech>
    <speech speaker="Poseł Paweł Szefernaker">
      <utt t="norm">Panie Marszałku! Wysoka Izbo! W poniedziałek w Koszalinie miała miejsce inauguracja roku akademickiego, pierwszego roku akademickiego w Wyższej Szkole Straży Granicznej. Inicjatywa dotycząca powołania tej wyższej uczelni, pierwszej uczelni w naszym kraju kształcącej przyszłe kadry chroniące polskie granice, powstała rok temu. 23 marca pan minister spraw wewnętrznych i administracji Mariusz Kamiński i pan minister nauki Przemysław Czarnek podpisali list intencyjny w tej sprawie. Szanowni Państwo! Pełniąc funkcję wiceministra spraw wewnętrznych i administracji, miałem zaszczyt koordynować działania legislacyjne związane z powstaniem Wyższej Szkoły Straży Granicznej w Koszalinie. Współpracując z kierownictwem wówczas Centralnego Ośrodka Szkolenia Straży Granicznej, a także z funkcjonariuszkami, funkcjonariuszami i pracownikami cywilnymi, widziałem, jak wiele nadziei pokładali w powstaniu nowej uczelni. Powstanie tej uczelni ma fundamentalne znaczenie dla rozwoju, dla kształcenia kadr Straży Granicznej, dla bezpieczeństwa Rzeczypospolitej Polskiej. Problem Europy XXI w., problem imigracji ukazał, jak ważną służbą jest Straż Graniczna i jak ważne jest rozwijanie możliwości funkcjonowania formacji.</utt>
      <utt t="reaction">Dzwonek</utt>
      <utt t="norm">U progu nowego roku akademickiego życzę studentom i kadrze wielu sukcesów i satysfakcji. Niech będzie to rok nowych perspektyw i twórczej pracy naukowej związanej z rozwojem Straży Granicznej. Niech realizacja tych założeń pozwoli zwiększać bezpieczeństwo Rzeczypospolitej Polskiej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam do głosu pana posła Łukasza Ściebiorowskiego, klub Koalicja Obywatelska. Pana posła nie ma na sali. Zapraszam zatem pana posła Marcina Józefaciuka, klub Koalicja Obywatelska. Również się nie pojawił. Zapraszam pana posła Artura Łąckiego, klub Koalicja Obywatelska. Również jest nieobecny. Zapraszam zatem pana posła Witolda Tumanowicza, Konfederacja.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Jest obecny.</utt>
      <utt t="interrupt" by="Poseł Witold Tumanowicz">Jestem, jestem.</utt>
      <utt t="norm">Proszę.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! W ramach oświadczenia poselskiego przeczytam fragment komunikatu prezesa Stowarzyszenia Marsz Niepodległości Bartosza Malewskiego, który został rozesłany do sympatyków marszu, ale warto, żeby posłuchali go wszyscy. Cytuję: Pacyfikacja rolników, która miała miejsce w środę pod Sejmem, to skandal. Bulwersujący jest fakt, że Donald Tusk nie spotkał się z protestującymi, choć był na miejscu. Obrazy i relacje z protestu 6 marca, w tym szczególnie kwestia służb stosujących bez żadnego uzasadnienia środki przymusu bezpośredniego w postaci gazu łzawiącego, broni gładkolufowej czy pałek względem zupełnie przypadkowych osób, przypominają marsze niepodległości z lat 2010–2014. Uczestnicy Marszu Niepodległości byli wówczas traktowani przez władzę w taki sam sposób, jak dzisiaj protestujący rolnicy. Zajścia pod Sejmem unaoczniły nastawienie władzy do ulicznych demonstracji patriotycznych. Utwierdziły nas w przekonaniu o prawdopodobnym przebiegu kolejnych marszów niepodległości, dlatego już teraz otwieramy nabór do Straży Marszu Niepodległości. Naszym celem jest wsparcie protestujących rolników. Mamy doświadczenie w kontaktach z policją podczas zgromadzeń publicznych, a także w przeciwdziałaniu prowokacjom. Tym doświadczeniem będziemy się dzielić z protestującymi rolnikami. Straż marszu wesprze protesty rolników. Mamy na uwadze także odpowiednie przygotowanie zabezpieczenia zbliżającego się Marszu Niepodległości. Już teraz chcemy stworzyć silną Straż Marszu Niepodległości, która w aktualnych warunkach politycznych będzie w stanie zapewnić bezpieczeństwo uczestnikom marszu. Zachęcam do zgłaszania się do Straży Marszu Niepodległości. Bartosz Malewski – prezes Stowarzyszenia Marsz Niepodległości.</utt>
      <utt t="reaction">Oklaski</utt>
      <utt t="norm">Ja ze swojej strony, jako wieloletni prezes Stowarzyszenia Marsz Niepodległości, także zachęcam do dołączenia do straży. By to uczynić, proszę wejść</utt>
      <utt t="reaction">Dzwonek</utt>
      <utt t="norm">na stronę internetową: marszniepodleglosci.pl/dolacz-do-strazy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam, jeżeli jest na sali, pana posła Marcina Skonieczkę, Polska 2050 – Trzecia Droga. Ale pana posła nie ma. W takim razie zapraszam pana posła Zbigniewa Boguckiego, klub Prawo i Sprawiedliwość.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowny Panie Marszałku! Wysoki Sejmie! Dzisiaj, w Międzynarodowym Dniu Kobiet, chciałbym podziękować wszystkim paniom, wszystkim kobietom. Myślę, że te podziękowania należą się wszystkim pięknym kobietom. Pięknym nie tylko pięknem urody, młodości, ale pięknym pięknem mądrości, pięknem macierzyństwa, pięknem doświadczenia życiowego, pięknem służby w różnych formacjach, w różnych służbach mundurowych, polskim wojsku, pięknych pomocą, którą niosą na co dzień nam, mężczyznom, od czasu, kiedy jesteśmy jeszcze małymi chłopcami, do czasu, kiedy już jesteśmy w bardzo poważnym wieku. Wszystkim paniom życzę wszelkiej pomyślności. Życzę, żeby ten Międzynarodowy Dzień Kobiet nie trwał tylko 8 marca, ale był każdego dnia. Żeby były dla nas wyrozumiałe, żeby stanowiły dla nas fundament, podporę. I żeby się nie zmieniały, żeby były wciąż piękne, mimo upływu lat. Wszystkiego dobrego. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Pani poseł Renata Rak, klub Koalicja Obywatelska. Proszę bardzo.</utt>
    </speech>
    <speech speaker="Poseł Renata Rak">
      <utt t="norm">Panie Marszałku! Wysoka Izbo! Chcę podziękować Wszechnicy Sejmowej za realizację Sejmowego Programu Edukacji Parlamentarnej. Podczas sponsorowanych wycieczek do Sejmu przewodnik pokazuje młodzieży salę posiedzeń, galerię dla publiczności, makietę kompleksu budynków sejmowych. Uczniowie mogą wysłuchać wykładu we wszechnicy, fotograf sejmowy robi zdjęcia, które są niezapomnianą pamiątką. Młodzież ma ogromną radość, gdy w Sejmie wita ich marszałek prowadzący obrady, kiedy mogą zobaczyć na żywo obrady Sejmu, które do tej pory mogli zobaczyć tylko w telewizji. To przedsięwzięcie edukacyjne daje wiele możliwości. Ma wpływ na szerzenie wiedzy wśród młodzieży o zasadach funkcjonowania polskiego Sejmu, kształtowanie postaw obywatelskich, a nawet aktywizuje młodych uczniów do działania na rzecz ich lokalnych środowisk. Pożądane jest jednak stworzenie podobnego programu skierowanego do seniorów i emerytów, którzy chętnie i z wielkim zainteresowaniem skorzystaliby z możliwości zwiedzania Sejmu. Z tego miejsca serdecznie pozdrawiam seniorów ze Szczecinka i z Czaplinka. I mam nadzieję, że uda nam się spotkać w Sejmie. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam teraz pana posła Norberta Kaczmarczyka, klub Prawo i Sprawiedliwość.</utt>
    </speech>
    <speech speaker="Poseł Norbert Jakub Kaczmarczyk">
      <utt t="norm">Bardzo dziękuję. Szanowny Panie Marszałku! Wysoka Izbo! Tak właśnie wygląda praca w parlamencie. Troszkę śmiejemy się z tego, że jest piątek, wielu polityków już pojechało do swoich domów, a w tym czasie obraduje komisja rolnictwa nad uchwałą rolniczą, uchwałą napisaną przez rolników. I co się dzieje? Oczywiście są poprawki do tej ustawy, która całkowicie zmienia swój kształt, i finalnie ta uchwała nie zostanie przyjęta. Nie została też przyjęta na posiedzeniu Sejmu, bo oczywiście nie było na to czasu. Jest czas na inne projekty, jest czas na rozciąganie obrad. Mimo tego, że dzisiaj nie głosujemy, i tak nikogo w tej robocie, mówiąc wprost, kolokwialnie, nie ma.</utt>
      <utt t="interrupt" by="Poseł Grzegorz Braun">Jest Konfederacja.</utt>
      <utt t="norm">Oczywiście, panie pośle, i to doceniam.</utt>
      <utt t="reaction">Oklaski</utt>
      <utt t="norm">Ważne jest też to, by podkreślić… Chodzi o interpelację nr 209. Mówimy o pracy, o obywatelskości, o otwartym Sejmie. Interpelacja nr 209 z 6 grudnia 2023 r. w sprawie decyzji i stanowiska Unii Europejskiej dotyczącego blokad transportowych na granicy Polski z Ukrainą. Zmieniony jest minister, jeżeli chodzi o adresata, z ministra spraw zagranicznych na ministra infrastruktury. 3 miesiące minęły i dalej nie ma odpowiedzi. Pytam: Co ci ludzie robią w rządzie, jeśli nawet nie są w stanie odpowiedzieć na interpelację, a mają najliczniejszy rząd w III RP? Co robią ci ludzie? Ostatnia sprawa w tym oświadczeniu poselskim: wniosek do pana marszałka Sejmu, by powrócić do dobrej praktyki</utt>
      <utt t="reaction">Dzwonek</utt>
      <utt t="norm">, w ramach której oświadczenie poselskie było wolną wypowiedzią posła na dowolny temat i trwało 5 minut.</utt>
      <utt t="reaction">Oklaski</utt>
      <utt t="norm">Oczywiście wiem, że jest to czas, w którym każdy chciałby już opuścić miejsce pracy, udać się do domu, do swoich okręgów. Natomiast to była dobra praktyka, potem złamana, w czasach COVID-owych. Marszałek Hołownia, kiedy był na mównicy, w oświadczeniach wprowadził zasadę 1 minuty, 1,5 minuty. Natomiast tu jest pan marszałek, który naprawdę jest na to otwarty. A więc kibicuję tym zmianom, żeby chociaż podczas obrad, kiedy prowadzi je pan marszałek Bosak, na wygłoszenie oświadczenia było 5 minut. Dziękuję serdecznie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Być może rzeczywiście niekiedy możemy ustalić na to dłuższy czas, natomiast często mamy bardzo wielu chętnych do wygłoszenia oświadczeń i wypadają one późną nocą, stąd taka, a nie inna praktyka. Nadmienię też, że zgodnie z art. 185 regulaminu Sejmu mamy ograniczenie co do treści oświadczeń. Właściwie jest jedno takie ograniczenie, mianowicie przedmiotem oświadczenia poselskiego nie może być sprawa, której merytoryczna treść jest interpelacją lub zapytaniem poselskim. Oświadczenie poselskie może być wygłaszane jedynie na zakończenie każdego dnia i nie powinno przekraczać 5 minut. A więc ma pan rację, możemy ten czas ustalać dłuższy. My też postulowaliśmy, żeby czas wystąpień klubowych był dłuższy, żeby była większa możliwość zadawania pytań, także w trzecim czytaniu. W odniesieniu do tych rzeczy ma pan rację. Pańska partia, kiedy tutaj rządziła, ograniczała czas wystąpień i ta praktyka się przyjęła. Obecnie nowa koalicja chętnie to przejęła i również kontynuuje.</utt>
      <utt t="reaction">Oklaski</utt>
      <utt t="norm">Natomiast będę tę kwestię podnosił.</utt>
      <utt t="interrupt" by="Poseł Norbert Jakub Kaczmarczyk">To ja muszę sprostować, panie marszałku.</utt>
      <utt t="norm">Panie pośle, ale już…</utt>
      <utt t="interrupt" by="Poseł Norbert Jakub Kaczmarczyk">Wymienił pan marszałek moje nazwisko. Jeśli chodzi o kwestię…</utt>
      <utt t="norm">Nie jestem pewien, czy wymieniałem pańskie nazwisko.</utt>
      <utt t="interrupt" by="Poseł Norbert Jakub Kaczmarczyk">Moja partia, Suwerenna Polska, nie ograniczała czasu wypowiedzi, więc tutaj kwestia sprostowania, panie marszałku. Nie należę do innej partii niż Suwerenna Polska. Ta partia nie ograniczała prawa wypowiedzi w parlamencie. Dziękuję.</utt>
      <utt t="norm">To już sobie każdy sam rozsądzi. Teraz przejdźmy do pozostałych oświadczeń. Widzę pana, panie pośle. Poseł Włodzimierz Skalik, klub Konfederacji. Proszę bardzo, panie pośle.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowny Panie Marszałku! Wysoka Izbo! My ugorujemy ziemię, zamykamy kopalnie i przemysł, a w tym czasie Indie zwiększają wydobycie węgla o 15%, do 893 mln t. Chiny ustanowiły rekord wydobycia, 4660 mln t. USA sprzedały powyższym krajom 30 mln t, wioząc je przez pół globu statkami. Australia wydobyła 479 mln t. Indie mają ministerstwo węgla, co pokazuje, że doceniają ten surowiec. Dla porównania Unia Europejska, cała, produkuje 350 mln t węgla, 13 razy mniej niż Chiny. My w tym czasie dyskutujemy nad tym, czy krowy zatruwają klimat. Wczoraj odbyło się posiedzenie Komisji Ochrony Środowiska, Zasobów Naturalnych i Leśnictwa. Zapytałem panią minister klimatu i środowiska Urszulę Zielińską – skoro z tak wielką determinacją walczą ze zmianami klimatu… Prezentowała obszerny, szczegółowy, wielopunktowy program tej walki. Zapytałem, bo nie widzę</utt>
      <utt t="reaction">Dzwonek</utt>
      <utt t="norm">w tym programie punktu, który będzie zatrzymywał to ekskluzywnie czyste powietrze nad Europą. Nie ma programu zatrzymania napływu złego powietrza znad Chin.</utt>
      <utt t="reaction">Oklaski</utt>
      <utt t="norm">Panie marszałku, jeszcze jedna uwaga. Następnie zwróciłem uwagę, że każda walka jest skuteczna wówczas, kiedy koncentruje się na istotnych czynnikach i wpływie danego zjawiska. Natomiast ministerstwo zajmuje się czynnikami o śladowym wpływie, a przecież zwróciłem uwagę, że chyba nikt na tej sali nie ma złudzeń co do tego, że słońce ma bardzo istotny wpływ na temperaturę na ziemi. Zwróciłem pani minister uwagę, że w programie nie ma pomysłu na zarządzanie słońcem zgodnie z wytycznymi Unii Europejskiej.</utt>
      <utt t="reaction">Oklaski</utt>
      <utt t="norm">Pani minister przyznała mi rację: nie ma takiego programu. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Ha, ha, ha!</utt>
      <utt t="interrupt" by="Poseł Grzegorz Braun">Zaraz będzie, oni to wdrożą.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Rzeczywiście przypomina mi się tutaj, że całość, globalna emisja gazów cieplarnianych Polski to ok. 1% światowej emisji. Choćbyśmy więc zlikwidowali się z powierzchni ziemi, to różnicy to nie zrobi. Natomiast teraz głos zabierze poseł Przemysław Wipler, także Konfederacja. Proszę bardzo, panie pośle.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! 8 marca to dzień, w którym oczywiście składamy życzenia wszystkim paniom, składamy najwspanialsze życzenia. To też dzień, w którym chciałbym w sposób wyjątkowy z tego miejsca złożyć życzenia tym osobom, tym paniom, które są najbliższe w moim życiu, czyli mojej małżonce, moim trzem córkom, oczywiście mojej mamie i mamie mojej mamy. Pozwalam sobie na tę prywatę w czasie oświadczeń, ponieważ nasi bliscy, bliscy polityków bardzo często ponoszą koszty naszej aktywności publicznej. Cierpią z tego powodu, że nie jesteśmy osobami prywatnymi. I to dobry moment, w którym możemy czasami coś miłego zrobić tutaj, z tej mównicy. Ale Międzynarodowy Dzień Kobiet to dobry dzień, by przypomnieć, że nie pozwalamy na to, aby uzurpowali sobie prawo do wypowiadania się o środowiskach kobiecych radykałowie, którzy w chwili obecnej mówią o prawach kobiet, o środowiskach kobiecych, reprezentując tylko część, niewielką część, mniejszość kobiet. Ci, którzy w chwili obecnej walczą o prawo zakwestionowania standardu ochrony życia ustanowionego przez konstytucję i Trybunał Konstytucyjny, ci, którzy chcą radykalnych zmian dotyczących naszego sposobu myślenia o świecie i kolejnych pokoleń, odległych od tego, co jest naszą tradycją</utt>
      <utt t="reaction">Dzwonek</utt>
      <utt t="norm">, naszą chrześcijańską tradycją… Za moment byśmy przypomnieli, że jest wiele innych kobiet, które myślą inaczej, czują inaczej, które wybierają życie, wybierają cywilizację, wybierają tradycję. Bardzo serdecznie im za to dziękuję. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam – odnalazł się – pana posła Marcina Józefaciuka, który w międzyczasie poinformował mnie, że kiedy była jego kolej, był na spotkaniu grup bilateralnych. Tak że proszę, panie pośle.</utt>
    </speech>
    <speech speaker="Poseł Marcin Józefaciuk">
      <utt t="norm">Dziękuję bardzo. Szanowny Panie Marszałku! Szanowna Wysoka Izbo! Szanowni Uczniowie! Cieszę się, że mogę po panu pośle to powiedzieć. Prawa kobiet to prawa człowieka. Prawo do decydowania o własnym ciele to prawo człowieka. Integralność fizyczna to prawo człowieka. Prawo do dostępu do bezpiecznej procedury medycznej to prawo człowieka. Prawo zapewnienia podstawowej opieki zdrowotnej to prawo człowieka. Prawo do rzetelnej informacji o własnym zdrowiu to prawo człowieka. Prawo do ochrony przed dyskryminacją to prawo człowieka. Prawo do ochrony przed torturami i poniżającym traktowaniem to prawo człowieka. Prawo do prywatności to prawo człowieka. Nie można robić polityki na prawach człowieka. Dlatego, szanowny panie marszałku, apeluję o pilne podjęcie decyzji oraz procedowanie nad wszystkimi złożonymi ustawami aborcyjnymi, w tym poselskim projektem ustawy o świadomym rodzicielstwie. Dostęp do aborcji jest fundamentalnie związany z ochroną i przestrzeganiem praw człowieka. Dlatego kluczowe jest, aby prawo polskie zapewniało poszanowanie praw człowieka. Szanowny Panie Marszałku! Prawo do aborcji to prawo człowieka. Prawa kobiet to prawa człowieka.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Rzeczywiście uważam, że powinniśmy pracować nad projektami, które zostały wniesione. Jako jedyny członek Prezydium zamówiłem już ekspertyzy odnośnie do zgodności z konstytucją projektów dotyczących aborcji, które zostały wniesione m.in. przez posłów związanych z państwa koalicją. Z części tych ekspertyz wynika, że wniesione przez was projekty są sprzeczne z konstytucją. Pragnę przypomnieć, że zgodnie z międzynarodową doktryną praw człowieka prawo do aborcji nie jest wpisane do katalogu praw człowieka, do żadnej konwencji międzynarodowej, która obowiązuje Polskę, a prawo do życia jest prawem, które gwarantuje polska konstytucja.</utt>
      <utt t="interrupt" by="Poseł Konrad Frysztak">Panie marszałku, ma pan prowadzić obrady, a nie wygłaszać opinie.</utt>
      <utt t="norm">Oczywiście co do zakresu regulacji opinia będzie nas różniła i dlatego będziemy dyskutować. Natomiast skoro pan wywołał mnie do głosu, pragnę pana o tym poinformować. Dziękuję bardzo. Zapraszam w tej chwili do zabrania głosu pana posła Łukasza Ściebiorowskiego, Koalicja Obywatelska. Bardzo proszę, panie pośle.</utt>
    </speech>
    <speech speaker="Poseł Łukasz Ściebiorowski">
      <utt t="norm">Panie Marszałku! Szanowne Posłanki! Drodzy Posłowie! Drogie Panie zgromadzone na galerii! Historia kobiet to historia walki o podmiotowość i własne prawa. Dzień Kobiet, który dziś obchodzimy, został ustanowiony dla upamiętnienia strajku 15 tys. pracownic fabryki tekstylnej, które 8 marca 1908 r. w Nowym Jorku domagały się praw wyborczych i polepszenia warunków pracy. Obecnie kobiety nie muszą walczyć o prawa wyborcze, ale nadal walczą o swoją pozycję w społeczeństwie i prawo do decydowania o sobie. Powinno być oczywiste, że kobiety na całym świecie mają prawo mówić o własnych poglądach i przekonaniach. Kim jest współczesna kobieta? To osoba empatyczna, dbająca o najbliższych, wrażliwa, świadoma swego wewnętrznego i zewnętrznego piękna, ale jednocześnie osoba wiedząca, czego chce, potrafiąca funkcjonować w każdej rzeczywistości. Z okazji Dnia Kobiet, drogie panie, życzę wam wiele radości i szczęścia, realizacji własnych celów i życzliwości wokół. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam do zabrania głosu pana posła Marcina Skonieczkę, Polska 2050. Proszę bardzo.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! Również przychodzę z życzeniami z okazji dzisiejszego Międzynarodowego Dnia Kobiet. Składam serdeczne życzenia wszystkim Polkom, w szczególności paniom posłankom, pracowniczkom Kancelarii Sejmu, mieszkankom województwa kujawsko-pomorskiego. Wszystkim kobietom życzę przede wszystkim zdrowia i szczęścia, pomyślności, ale także determinacji i spokoju w realizacji swoich planów i marzeń. Wysoka Izbo! 11 marca obchodzimy z kolei Dzień Sołtysa, więc korzystając z okazji, wszystkim sołtysom i sołtyskom życzę zdrowia i szczęścia, pomyślności, a także satysfakcji z pełnionej służby, z wykonywanej misji na rzecz lokalnych społeczności. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Mamy jeszcze jedną panią poseł, która pragnie wystąpić z oświadczeniem poselskim. Zapraszam panią poseł Agnieszkę Soin. Jeżeli pani poseł nie jest gotowa, to przez moment zaczekamy. Ja w tym czasie przywitam naszych gości. Na galerii naszym obradom, a właściwie ich końcówce, bo za moment kończymy, przysłuchuje się goszcząca w Sejmie na zaproszenie pani poseł Alicji Łepkowskej-Gołaś wycieczka uczniów z IV Liceum Ogólnokształcącego w Białymstoku. Witamy i pozdrawiamy.</utt>
      <utt t="reaction">Oklaski</utt>
      <utt t="norm">Proszę bardzo, pani poseł.</utt>
    </speech>
    <speech speaker="Poseł Agnieszka Anna Soin">
      <utt t="norm">Dziękuję. Panie Marszałku! Wysoka Izbo! Jako członek parlamentarnego zespołu do spraw energetyki apeluję do koalicji rządzącej, aby inwestycja w budowę elektrowni atomowej była kontynuowana i by nie pojawiały się wątpliwości co do zatwierdzonej przez rząd Prawa i Sprawiedliwości lokalizacji ani głosy dotyczące wycofania się z jej budowy, a także opóźnień w realizacji programu atomowego. Powstanie elektrowni atomowej w Polsce to dla nas szansa i wielkie wyzwanie. To przedsięwzięcie jest istotne i konieczne dla naszego bilansu energetycznego. Elektrownie atomowe zapewnią Polsce tanią i czystą energię. W ubiegłym roku spółka Polskie Elektrownie Jądrowe zrobiła milowy krok, podpisując z amerykańskim konsorcjum umowę na zaprojektowanie pierwszej polskiej elektrowni jądrowej na Pomorzu. Zgodnie z harmonogramem prac pierwszy blok elektrowni ma rozpocząć działanie w 2033 r. Druga elektrownia, budowana z koreańskim koncernem, powinna powstać w 2035 r. Zapewnienie Polakom bezpieczeństwa energetycznego to najlepszy interes dla naszego kraju. Chcemy zielonej, czystej i przede wszystkim taniej energii dla wszystkich obywateli. Pomoże nam to w usamodzielnieniu się, uniezależnieniu się od innych państw. Dzięki zapoczątkowaniu tych działań przez polityków Prawa i Sprawiedliwości Polska będzie miała zabezpieczone</utt>
      <utt t="reaction">Dzwonek</utt>
      <utt t="norm">źródło energetyczne na długie lata i dla przyszłych pokoleń, na czym nam szczególnie zależy. Bardzo dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Mamy także na galerii delegację Towarzystwa Miłośników Piękna i Zabytków Konstancina im. Stefana Żeromskiego, goszczącą w Sejmie na zaproszenie pana posła Piotra Kandyby. Witamy serdecznie.</utt>
      <utt t="reaction">Oklaski</utt>
      <utt t="norm">Właśnie kończymy posiedzenie Sejmu i zaraz będę je zamykał. Ale cieszymy się, że państwo do nas dołączyli. Na tym zakończyliśmy oświadczenia poselskie . Informacja o wpływie interpelacji, zapytań oraz odpowiedzi na nie jest dostępna w Systemie Informacyjnym Sejmu. Na tym kończymy 7. posiedzenie Sejmu Rzeczypospolitej Polskiej. Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 8. posiedzenia Sejmu, zwołanego na dni 20 i 21 marca 2024 r., został paniom i panom posłom doręczony. Zamykam posiedzenie.</utt>
      <utt t="reaction">Wicemarszałek trzykrotnie uderza laską marszałkowską</utt>
    </speech>
  </content>
</session>

