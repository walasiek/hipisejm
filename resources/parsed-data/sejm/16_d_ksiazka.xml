<?xml version="1.0" ?>
<session source="16_d_ksiazka.pdf">
  <meta>
    <session_no>16</session_no>
    <term_no>10</term_no>
    <session_date>2024-07-26</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Monika Wielichowska"/>
    <official title="vice_speaker" name="Dorota Niedziela"/>
    <official title="vice_speaker" name="Krzysztof Bosak"/>
  </session_officials>
  <content>
    <speech speaker="Wicemarszałek Monika Wielichowska">
      <utt t="norm">Wysoka Izbo! Wznawiam posiedzenie. Właściwa komisja przedłożyła sprawozdanie o przedstawionym przez Prezydium Sejmu projekcie uchwały w sprawie zmiany Regulaminu Sejmu Rzeczypospolitej Polskiej, druk nr 575. W związku z tym, po uzyskaniu jednolitej opinii Konwentu Seniorów, marszałek Sejmu podjął decyzję o uzupełnieniu porządku dziennego o punkt obejmujący rozpatrzenie tego sprawozdania. Marszałek Sejmu proponuje, aby w tym przypadku Sejm wyraził zgodę na skrócenie terminu, o którym mowa w art. 44 ust. 3 regulaminu Sejmu, oraz w dyskusji nad tym punktem porządku dziennego wysłuchał 5-minutowych oświadczeń w imieniu klubów i 3-minutowego oświadczenia w imieniu koła. Jeżeli nie usłyszę sprzeciwu, będę uważała, że Sejm propozycje przyjął. Sprzeciwu nie słyszę. Właściwa komisja przedłożyła sprawozdanie o poselskim projekcie uchwały w sprawie zlecenia Najwyższej Izbie Kontroli przeprowadzenia kontroli działalności Krajowej Rady Radiofonii i Telewizji oraz innych odpowiednich organów w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii i telewizji, druk nr 580. W związku z tym, po uzyskaniu jednolitej opinii Konwentu Seniorów, marszałek Sejmu podjął decyzję o uzupełnieniu porządku dziennego o punkt obejmujący rozpatrzenie tego sprawozdania. Marszałek Sejmu proponuje, aby w tym przypadku Sejm wyraził zgodę na skrócenie terminu, o którym mowa w art. 44 ust. 3 regulaminu Sejmu, oraz w dyskusji nad tym punktem porządku dziennego wysłuchał 3-minutowych oświadczeń w imieniu klubów i koła. Jeżeli nie usłyszę sprzeciwu, będę uważała, że Sejm propozycje przyjął. Sprzeciwu nie słyszę. Proszę pana posła sekretarza o odczytanie komunikatów.</utt>
    </speech>
    <speech speaker="Sekretarz Poseł Adrian Witczak">
      <utt t="norm">Informuję, że dziś odbędą się posiedzenia Komisji: — Finansów Publicznych – godz. 11, — Polityki Społecznej i Rodziny – godz. 12.15, — Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. – godz. 12.30 i godz. 13.30. Dziękuję.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Przystępujemy do rozpatrzenia punktów 29. i 30. porządku dziennego: 29. Sprawozdanie Krajowej Rady Radiofonii i Telewizji z działalności w 2023 roku oraz Informacja o podstawowych problemach radiofonii i telewizji w 2023 roku wraz z komisyjnym projektem uchwały (druki nr 451 i 520). 30. Informacja o działalności Rady Mediów Narodowych w 2023 roku wraz z komisyjnym projektem uchwały (druki nr 452 i 519). Proszę przewodniczącego Krajowej Rady Radiofonii i Telewizji pana Macieja Świrskiego o przedstawienie dokumentów z druku nr 451. Zapraszam pana przewodniczącego.</utt>
      <utt t="reaction">Oklaski</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Szanowna Pani Marszałek! Szanowni Państwo! Panie i Panowie Posłowie! Chciałbym przedstawić sprawozdanie Krajowej Rady Radiofonii i Telewizji i robię to już po raz drugi jako przewodniczący krajowej rady. To jest ustawowy obowiązek wynikający z ustawy o radiofonii i telewizji. Te dwa dokumenty państwo otrzymali w swoim czasie, zostały one przez nas państwu dostarczone – informacja i sprawozdanie. Informacja ma charakter bardziej badawczy, dotyczy badania rynku. Sprawozdanie mówi o działaniach krajowej rady w ciągu okresu sprawozdawczego, czyli w 2023 r. Na wstępie chciałbym przypomnieć status krajowej rady, która jest konstytucyjnym organem kontroli państwa i ochrony prawa, umocowanym w art. 213 Konstytucji Rzeczypospolitej Polskiej. Krajowa rada nie jest organem administracji rządowej, a jej autonomia ma charakter ustrojowy. Jej zadaniem jest zapewnienie niezależności mediów od wpływów zewnętrznych, w tym w szczególności od rządu. W państwie demokratycznym nie może być mowy o wywieraniu nacisku na media ze strony władzy lub wydawaniu im dyspozycji w kwestii przedstawienia problemów i zjawisk. Nie może być także mowy o wywieraniu nacisku na regulatora. Tylko w pełni niezależne media mogą skutecznie pełnić rolę kontrolą wobec władzy i wspierać odbiorców poprzez dostarczanie pełnej, obiektywnej i rzetelnej informacji. Z tych powodów w Polsce obowiązuje konstytucyjny zakaz cenzury, a kontrola programowa mediów dopuszczalna jest wyłącznie ex post. Ale i ten rodzaj kontroli nie może spoczywać w rękach tych organów, które kierują polityką państwa. Regulator musi być niezależny od władzy wykonawczej i ustawodawczej, by regulacja rynku opierała się na prawie, a nie na wpływach lobby i grup biznesowo-politycznych. Niezależność organów regulacyjnych w dziedzinie mediów stanowi gwarancję współczesnego ładu medialnego oraz odpowiedzialności mediów za zwalczanie takich zjawisk jak dezinformacja, a także ochrony choćby małoletnich czy przestrzegania praw odbiorców. Media odgrywają kluczową rolę w kształtowaniu opinii publicznej, świadomości społecznej. Jednakże głównym problemem rynku mediów audiowizualnych, a nawet szerzej: elektronicznych nie tylko w Polsce, ale też na całym świecie jest zmiana technologiczna, która powoduje zmianę charakteru mediów, zwłaszcza mediów informacyjnych. Problem technologiczny i jego konsekwencje dla jakości mediów są fundamentalne. Takie zmiany jak rozwój sztucznej inteligencji wpłynęły na sposób, w jaki konsumujemy informacje. Algorytmy zamiast promować jakościowe treści, często faworyzują treści sensacyjne i klikbajtowe, które generują większe zaangażowanie użytkowników, ale są ubogie w wartość informacyjną. To zjawisko nie tylko obniża jakość debaty publicznej, ale również zagraża wolności słowa poprzez nieformalną cenzurę, w wyniku której pewne treści są marginalizowane lub ukrywane przez algorytmy albo redakcję. Problemem mediów w Polsce jest sposób ich finansowania. Obecnie głównym źródłem przychodów jest publikacja reklam, co na rynku opanowanym przez oligopole przynosi efekt w postaci nieformalnej cenzury z jednej strony, a także bojkotu mediów niepoprawnych politycznie z drugiej strony. Ten sposób finansowania mediów jest dziś całkowicie anachroniczny i w istocie niczym się nie różni od sposobu finansowania mediów w XIX w. Dzisiejsze środki techniczne pozwalają na zmianę kierunku przepływu pieniędzy i powstanie modelu sprzyjającego wolności słowa od odbiorcy treści do wytwórcy treści, autora, z pominięciem agregatorów treści. W tym modelu to wytwórcy treści płaciliby agregatorom, a ci z kolei zabiegaliby o to, żeby te treści były jak najbardziej różnorodne. Wprowadzanie nieformalnej cenzury kończyłoby się mniejszymi przychodami. Jest to sposób na zapewnienie prawdziwej wolności słowa, której wielkie korporacje lub lobbies polityczne i towarzyskie nie mogłyby ograniczyć. W Polsce, która cierpi na deficyt prawdy w mediach ze względu na polityczne uprzedzenie części agregatorów treści i nadawców oraz zastąpienie warsztatu dziennikarskiego politycznym aktywizmem, trzeba pracować nad narzędziami, które pozwolą zachować konstytucyjnie zapewnioną wolność słowa i dostępu do informacji. Możliwości techniczne już są. Wolność słowa jest fundamentem każdej demokracji. Musimy dążyć do jej ochrony przez wprowadzenie odpowiednich regulacji i wspieranie modeli biznesowych, które promują różnorodność i wysoką jakość treści. Tylko w ten sposób zapewnimy, że media będą służyć społeczeństwu, a nie interesom wąskich grup, które dzięki kontroli publikacji za pomocą algorytmu lub po prostu doborowi autorów albo przez niepublikowanie informacji ograniczają obywatelom dostęp do informacji lub wprost do wiedzy. I to jest główny problem polskich mediów audiowizualnych, który narasta z całą siłą po 13 grudnia 2023 r. Po tej uwadze ogólnej przejdę do opisu czynności krajowej rady w okresie sprawozdawczym. Przewodniczący krajowej rady wydał 29 752 decyzje administracyjne, w tym 29 521 decyzji abonamentowych, 162 – koncesyjne i 69 decyzji o nałożeniu kar finansowych w łącznej wysokości 2 705 800 zł. Krajowa rada podjęła 337 uchwał, które w większości były związane z postępowaniami w sprawie udzielenia lub zmiany koncesji. Na podstawie delegacji ustawowej krajowa rada wydała 9 rozporządzeń wykonawczych szczegółowo określających ustawowe zobowiązania, m.in. rozporządzenie w sprawie sposobu prowadzenia dokumentacji i sporządzania sprawozdań z realizacji misji publicznej czy rozporządzenie w sprawie sposobu prowadzenia w mediach publicznych kampanii wyborczej. Przewodniczący krajowej rady opublikował 7 ogłoszeń o możliwości uzyskania koncesji radiowych oraz 3 ogłoszenia o możliwości uzyskania koncesji telewizyjnej w ogólnopolskim multipleksie. W grudniu 2023 r. rozpoczął się ostatni etap konwersji sygnału telewizyjnego do nowego standardu DVB-T2/HEVC. Ta zmiana oprócz poprawienia jakości sygnału wszystkich nadawców naziemnych pozwoliła na zwiększenie liczby programów. W związku z naruszeniem przepisów dotyczących działalności reklamowej przewodniczący krajowej rady wydał 37 decyzji administracyjnych o ukaraniu nadawców karą pieniężną. Decyzje te dotyczyły przekroczeń dopuszczalnego czasu emisji reklam, reklamy piwa w porze ustawowo chronionej, przerwania serwisu informacyjnego reklamą, emisji ukrytego przekazu handlowego i naruszeń w zakresie sponsorowania audycji. Te kary to jest oblig, ponieważ ustawa nie przewiduje innego sposobu działania niż tylko ukaranie karą pieniężną. Decyzje w zakresie zmian w strukturze właścicielskiej dotyczyły przejęcia przez dotychczasowego właściciela i miały charakter formalny. Była tylko jedna taka decyzja, jeżeli chodzi o Polsat. Teraz chciałbym przedstawić statystykę dotyczącą 69 decyzji o ukaraniu nadawców, które zostały wydane w 2023 r. Ogólna kwota kar, która wywołuje takie poruszenie w środowiskach dziennikarskim i politycznym, wynosiła 2 075 800 zł, spośród których 37 kar dotyczyło różnych aspektów działalności w zakresie reklamy i sponsoringu, 13 kar było związanych z ochroną małoletnich przed treściami szkodliwymi dla ich rozwoju, 4 kary były związane z emisją wulgaryzmów wbrew ustawowemu obowiązkowi nałożonemu na nadawców, 9 kar wymierzono z powodu nieprzestrzegania udogodnień dla osób niepełnosprawnych, 2 kary zostały wymierzone z powodu obecności mowy nienawiści w rozgłośnionych audycjach, a 1 kara dotyczyła rozpowszechnienia treści pornograficznych. I tak 10 decyzji było związanych z naruszeniami stwierdzonymi w programach nadawanych przez spółkę Polsat na kwotę 283 tys., 9 decyzji dotyczyło programów Telewizji Polskiej, przy czym łączna wysokość kar w tym przypadku to 320 tys. zł, 5 decyzji dotyczyło Kina Polska, na które nałożono karę w wysokości 85 tys. zł, 4 decyzje – spółki Biznes24 i kary 24,5 tys. zł, 4 decyzje – Republiki i łącznie 42 tys. zł, kolejne 4 decyzje – spółki Red Carpet Media Group i łącznie 55 tys. zł, 3 decyzje dotyczyły programów TVN i łącznej kary w wysokości 220 tys. zł, 3 decyzje – Canal+ i 120 tys. zł, 2 decyzje – TVP Puls i łącznie 50 tys. zł, 2 decyzje – spółki Michał Winnicki Entertainment i łącznie 32 tys. zł. Pozostałe kary były incydentalne, były karami pojedynczymi. Trzeba przy tym zaznaczyć, że w przeszłości przewodniczący krajowej rady wymierzali zdecydowanie wyższe kary, np. 1,3 mln zł w 2004 r. nałożono na Telewizję Polsat, a na TVN w 2008 r. było to 471 tys. zł, w 2011 r. – 300 tys. zł i w 2012 r. – 200 tys. itd. Tak więc histeryczne głosy, jakoby w tej kadencji media były jakoś specjalnie prześladowane, nie mają pokrycia w faktach, to jest propaganda mająca na celu spowodowanie, by przewodniczący krajowej rady nie dyscyplinował uczestników rynku mediów elektronicznych, a przez to, by przychody mediów zwiększyły się kosztem dobra obywateli. Przypominam, że instytucje regulacyjne służą na całym świecie, nie tylko w Polsce, ochronie obywateli przed nadużyciami biznesu. Do czego może prowadzić bezczynność regulatora jakiegoś rynku, widzimy na przykładzie Stanów Zjednoczonych, gdzie brak działania regulatora rynku leków doprowadził do katastrofy opioidowej, z której nie wiadomo, jak Stany Zjednoczone mogą wyjść. Od wymierzonych kar przysługuje sądowa droga odwoławcza. Każda z decyzji może być podstawą skargi nadawcy do sądu administracyjnego. Kary obejmowały wyłącznie te przypadki naruszeń, które ustawa obligatoryjnie kwalifikuje do ukarania karą finansową. Podobne uprawnienia do przewodniczącego mają pozostali regulatorzy, np. prezes UOKiK czy prezes UKE. Oprócz kar przewodniczący krajowej rady stosował inne ustawowe środki upominawcze, m.in. upomnienia lub wezwania, których łącznie skierował w sprawach 31. Rynki telewizyjne i radiowe są rynkami dojrzałymi, co oznacza ustabilizowanie się sprzedaży czasu reklamowego. Obydwa rynki są jednocześnie mocno skoncentrowane, zwłaszcza rynek telewizji, ale działają na nim w telewizji naziemnej 22 programy, oprócz tego 101 programów jest nadawanych satelitarnie. Ten krajobraz uzupełniają 182 koncesje na nadawanie programów lokalnych w sieciach kablowych. Razem to 284 koncesje telewizyjne. Podobnie wygląda sprawa na rynku radiowym, gdzie jest do dyspozycji 296 programów. Otoczenie regulacyjne szeroko pojętych mediów w ostatnim czasie bardzo się zmieniło, można powiedzieć, że radykalnie. Szczególnie dynamika tych zmian miała miejsce w ubiegłym roku i trwa w roku bieżącym. Rozporządzenia takie jak akt o rynkach cyfrowych DSA czy akt o wolności mediów MFA rozszerzają zadania krajowych regulatorów. W szczególności wdrożenie MFA będzie oznaczało dla krajowej rady nowe zadania, m.in. opracowanie krajowej bazy danych dotyczących własności mediów i prowadzenie oceny koncentracji na rynku mediów. To wszystko wymaga nowych pieniędzy dla krajowej rady, ponieważ przy obecnym budżecie tego nie będziemy mogli robić, a wynika to z rozporządzenia Komisji Europejskiej obowiązującego w Polsce. Głównym problemem regulacyjnym w tej chwili jest informowanie obywateli, że mają do czynienia ze sztuczną inteligencją. Gdy ludzie wchodzą w interakcję z systemem sztucznej inteligencji lub gdy ich emocje lub cechy charakterystyczne są rozpoznawane za pomocą środków zautomatyzowanych, konieczne jest poinformowanie ich o tym fakcie. W tej chwili w Polsce nie ma regulacji na ten temat i niezbędna jest praca Wysokiego Sejmu w tej sprawie, ponieważ dochodzi do nadużyć, których ofiarami padają także państwo posłowie, politycy. Na koniec chciałbym omówić sytuację mediów publicznych. Uległa ona drastycznej zmianie, kiedy pod koniec 2023 r. minister kultury i dziedzictwa narodowego, pomimo decyzji zabezpieczenia wydanej przez Trybunał Konstytucyjny, łamiąc konstytucję i dwie ustawy, najpierw zmienił władze mediów publicznych, a później postawił te media w stan likwidacji. Dzisiaj wiemy, że okoliczności tego wydarzenia są badane przez prokuraturę, ponieważ istnieją przesłanki do stwierdzenia, że czynności notarialne potwierdzające decyzję właścicielską w istocie nie miały miejsca. Do TVP siłowo weszli jacyś ludzie i wyłączyli sygnał głównego kanału informacyjnego, z pracy zostali wyrzuceni dziennikarze. Przypominam, że TVP należy do chronionej infrastruktury krytycznej, której wykaz prowadzi krajowa rada. I w związku z tym najściem i wyłączeniem tego kanału złożyłem doniesienie do prokuratury. To były wydarzenia kryminalne i bez precedensu. Konsekwencją działań ministra kultury jest sprowadzeniem na media publiczne kryzysu prawnego, który jest zagrożeniem dla ich istnienia, bo proces likwidacyjny wbrew decyzji Trybunału Konstytucyjnego jest oparty o k.s.h. Musi skończyć się zakończeniem działalności podmiotu likwidowanego. W innym przypadku mamy do czynienia z działalnością pozorną, czyli kpiną z prawa i jego omijaniem w celu uzyskania konkretnych korzyści przez ludzi uczestniczących w tym procederze. Z wypowiedzi przedstawicieli władzy wykonawczej wynika, że właśnie tak jest. Dnia 28 grudnia krajowa rada przyjęła stanowisko przy jednym głosie przeciwnym w sprawie bezprawnego rozwiązania spółek mediów publicznych i postawienia ich w stan likwidacji, stwierdzając, że decyzja rządu podjęta została wbrew przepisom prawa medialnego i konstytucji – art. 7 mówi, że organy publiczne działają na podstawie i w granicach prawa. Źródłami prawa w Rzeczypospolitej są: konstytucja, ustawy i rozporządzenia, a nie uchwały. KRRiT w stanowisku wezwała koalicję rządzącą do stosowania przepisów prawa i zaniechania przejmowania mediów publicznych w oparciu o uchwały Sejmu. I na koniec, drodzy państwo. Pod koniec 2023 r. media publiczne zostały postawione w stan likwidacji, ale są przecież dobrem narodowym, budowanym wysiłkiem wielu pokoleń i te media pełnią służbę publiczną, a historia ich liczy sobie ponad 100 lat. Zostały one postawione w stan likwidacji przez ministra, który decyzję o ich likwidacji podjął po 2 tygodniach urzędowania, a swoją funkcję sprawował zaledwie 3 miesiące i przy pierwszej, trzeba przyznać, lukratywnej możliwości zrezygnował z urzędu, zapewne także w obawie o konsekwencje swoich postępków. Instytucje działające na mocy Konstytucji Rzeczypospolitej Polskiej, ustawy o radiofonii i telewizji zlikwidował za pomocą Kodeksu spółek handlowych, któremu w tej kwestii nie podlegają, o czym orzekł Trybunał Konstytucyjny. W przepisach prawa nie ma w ogóle takiej możliwości, żeby zostały zlikwidowane. Ale idźmy dalej. Nawet jeśli rozpatrujemy tę sprawę na płaszczyźnie k.s.h., jeśli jakaś spółka stawiana jest w stan likwidacji, co ostatnio często niestety w Polsce widzimy, zwalnia się jej pracowników i przestaje działać, likwidator ma zlikwidować interesy spółki, nie może prowadzić nowych interesów. Skoro więc Polskie Radio i TVP są w likwidacji, to jak można przelewać im pieniądze podatników na działalność misyjną? To jest sprzeczność.</utt>
      <utt t="reaction">Oklaski</utt>
      <utt t="interrupt" by="Poseł Antoni Macierewicz">Brawo!</utt>
      <utt t="norm">Zresztą przepisy prawa jasno o takim przypadku mówią. Właśnie w tym przypadku można byłoby postawić przewodniczącego krajowej rady przed Trybunałem Stanu i byłoby to uzasadnione. Wydaje się, że władza wykonawcza, a w szczególności</utt>
      <utt t="reaction">Dzwonek</utt>
      <utt t="norm">jej były członek, który obecnie skrył się za euroimmunitetem, bawi się prawem i logiką, a tzw. likwidacja jest w istocie tylko pozorna i służy obejściu przepisów ustaw dotyczących zmian w organach spółek. Wobec tego jest ona wbrew prawu i może w konsekwencji prowadzić nawet do kwalifikacji tych działań jako noszących znamiona przestępstwa, przekroczenia uprawnień lub niedopełnienia obowiązku opisanego w Kodeksie karnym w art. 231.</utt>
      <utt t="interrupt" by="Poseł Piotr Adamowicz">Pani marszałek, to nie jest sprawozdanie.</utt>
      <utt t="interrupt" by="Głos z sali">Będziecie siedzieć.</utt>
      <utt t="interrupt" by="Głosy z sali">Cicho!</utt>
      <utt t="norm">Zwracał uwagę na te problemy w niedawnym wywiadzie prasowym prof. Ryszard Piotrowski</utt>
      <utt t="reaction">Gwar na sali, dzwonek</utt>
      <utt t="norm">– wywiad z 21 lipca.</utt>
    </speech>
    <speech speaker="Wicemarszałek Monika Wielichowska">
      <utt t="norm">Proszę kończyć, panie przewodniczący.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Mówiąc wprost, mamy do czynienia z oszustwem dokonanym przez rząd premiera Tuska rękami ministra Sienkiewicza.</utt>
    </speech>
    <speech speaker="Wicemarszałek Monika Wielichowska">
      <utt t="norm">Proszę kończyć, panie przewodniczący.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">I w tym oszustwie ma uczestniczyć krajowa rada. Otóż ani krajowa rada, ani jego przewodniczący nie będą uczestniczyć w oszustwie, które podważa wiarygodność instytucji konstytucyjnej Rzeczypospolitej.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Coś takiego mogli wymyśleć tylko ludzie…</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, panie przewodniczący.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">…dla których kręta droga jest czymś łatwym i oczywistym.</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie przewodniczący, dziękuję bardzo.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Czy to nie przypomina myślenia mafii VAT-owskich?</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie przewodniczący, przekroczył pan czas przewidziany na swoje wystąpienie.</utt>
      <utt t="interrupt" by="Głos z sali">Pani pozwoli skończyć.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Jest to pogwałcenie nie tylko litery, ale i ducha prawa, w tym konstytucji, na której zbudowane jest państwo. Tak nie mogą działać organy państwa.</utt>
      <utt t="interrupt" by="Głos z sali">No jeszcze chwila.</utt>
      <utt t="interrupt" by="Poseł Piotr Adamowicz">Tak właśnie nie mogą działać.</utt>
      <utt t="reaction">Gwar na sali, dzwonek</utt>
      <utt t="norm">To usuwanie kamienia węgielnego spod budowli, której na imię Polska. Ja nie będę w tym uczestniczył i ile sił powagą tego urzędu będę się temu przeciwstawiał, by przywrócić rządy prawa w mediach publicznych. Dziękuję za uwagę.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Michała Krawczyka, którego proszę o przedstawienie uzasadnienia projektu uchwały z druku nr 520.</utt>
    </speech>
    <speech speaker="Poseł Sprawozdawca Michał Krawczyk">
      <utt t="norm">Pani Marszałek! Panie Przewodniczący! Wysoka Izbo! Mam zaszczyt przedstawić projekt uchwały Komisji Kultury i Środków Przekazu odnośnie do sprawozdania Krajowej Rady Radiofonii i Telewizji za rok 2023 wraz z przebiegiem prac komisji. Hejt, nienawiść, manipulacja, niebotyczna fala propagandy, szambo – takimi słowami…</utt>
      <utt t="interrupt" by="Poseł Antoni Macierewicz">Samokrytyka.</utt>
      <utt t="reaction">Gwar na sali, dzwonek</utt>
      <utt t="norm">…m.in. takimi słowami podczas posiedzenia komisji określano działania mediów publicznych w roku 2023.</utt>
      <utt t="interrupt" by="Głos z sali">Będziecie siedzieć.</utt>
      <utt t="norm">Odbyło się to na posiedzeniu w dniu 4 lipca.</utt>
      <utt t="interrupt" by="Poseł Piotr Gliński">8 gwiazdek.</utt>
      <utt t="reaction">Gwar na sali, dzwonek</utt>
      <utt t="norm">Nie było pana, panie przewodniczący Świrski, na tym posiedzeniu, więc przekażę panu informację z przebiegu tego posiedzenia i pytania, które padały do pana podczas posiedzenia komisji. Może dzisiaj pan na nie odpowie? Był pan pytany o to, czy choć raz w roku 2023… Pan przewodniczący, rozumiem, jest w tym momencie tak zajęty rozmową…</utt>
      <utt t="interrupt" by="Głos z sali">Tak.</utt>
      <utt t="norm">…że nie jest w stanie… Nie dosyć, że nie był na posiedzeniu komisji, to nawet nie jest w stanie wysłuchać sprawozdania z posiedzenia tej komisji.</utt>
      <utt t="reaction">Gwar na sali, dzwonek</utt>
      <utt t="interrupt" by="Głos z sali">Nie, pan się zwraca… więc proszę wykonywać swoją robotę.</utt>
      <utt t="norm">Tak, opowiadam o przebiegu komisji. Padały pytania do pana przewodniczącego Świrskiego: Czy choć raz oglądał w 2023 r. „Wiadomości”, główny program informacyjny TVP1? Czy choć przez chwilę w roku 2023 oglądał może TVP Info o dowolnej porze?</utt>
      <utt t="interrupt" by="Poseł Anna Paluch">Teraz nikt nie ogląda.</utt>
      <utt t="norm">Czy oglądał pan, panie przewodniczący, choć raz takie programy jak poranne „Jedziemy” czy „Minęła 8”, a może wieczorny „Minęła 20”?</utt>
      <utt t="interrupt" by="Głos z sali">Sprawozdanie ma być, a nie…</utt>
    </speech>
    <speech speaker="Wicemarszałek Monika Wielichowska">
      <utt t="norm">Państwo posłowie…</utt>
      <utt t="reaction">Gwar na sali, dzwonek</utt>
    </speech>
    <speech speaker="Poseł Sprawozdawca Michał Krawczyk">
      <utt t="norm">Czy oglądał pan jakikolwiek program informacyjny, TVP1, TVP2, TVP Info lub program publicystyczny nadawany na tej antenie?</utt>
      <utt t="interrupt" by="Głos z sali">Co to ma być?</utt>
      <utt t="norm">Bo przez cały 2023 r. nie interweniował pan w sprawie manipulacji, nienawiści i zwykłych kłamstw, które bez przerwy w tych programach się sączyły.</utt>
      <utt t="interrupt" by="Głos z sali">Ale w sprawozdaniu…</utt>
      <utt t="interrupt" by="Głos z sali">Jeden przykład podaj.</utt>
      <utt t="norm">Ani słowa nie ma w sprawozdaniu Krajowej Rady Radiofonii i Telewizji za 2023 r. właśnie o tych manipulacjach i kłamstwach, które w tych programach miały miejsce regularnie.</utt>
      <utt t="interrupt" by="Głos z sali">Prawda boli.</utt>
      <utt t="norm">I teraz pytam pana: Czy nie widział pan tej skali obrzydliwości publicznych mediów w 2023 r.?</utt>
      <utt t="interrupt" by="Głos z sali">To sprawozdanie?</utt>
      <utt t="interrupt" by="Głos z sali">Pan poseł nie rozumie, że pytania są później.</utt>
      <utt t="reaction">Gwar na sali, dzwonek</utt>
      <utt t="norm">Czy może pan ją widział, tylko ona panu po prostu odpowiada? Może taka rola mediów publicznych jest właśnie zgodna z pana przekonaniami i pana wizją?</utt>
      <utt t="interrupt" by="Głos z sali">Sprawozdanie.</utt>
      <utt t="interrupt" by="Głos z sali">Prosimy o sprawozdanie.</utt>
      <utt t="norm">Przecież powiedział pan kiedyś sam o sobie, że jest pan talibem. W związku z tym nigdy nie powinien pan stanąć na czele takiej instytucji jak Krajowa Rada Radiofonii i Telewizji.</utt>
      <utt t="reaction">Oklaski</utt>
      <utt t="interrupt" by="Poseł Joanna Lichocka">Ale to nie jest sprawozdanie.</utt>
      <utt t="norm">Przypomnę panu, panie przewodniczący, i o tym też przypominali posłowie podczas posiedzenia Komisji Kultury i Środków Przekazu w dniu 4 lipca…</utt>
      <utt t="interrupt" by="Głos z sali">I posłowie z koalicji 13 grudnia.</utt>
      <utt t="norm">…że zgodnie z art. 213 konstytucji Krajowa Rada Radiofonii i Telewizji stoi na straży wolności słowa, prawa do informacji i interesu publicznego w radiu i telewizji.</utt>
      <utt t="interrupt" by="Głos z sali">No właśnie stoi.</utt>
      <utt t="reaction">Gwar na sali, dzwonek</utt>
      <utt t="norm">Zgodnie z art. 6 ustawy o Krajowej Radzie Radiofonii i Telewizji krajowa rada stoi na straży wolności słowa w radiu i telewizji, zapewnia otwarty i pluralistyczny charakter mediów publicznych.</utt>
      <utt t="interrupt" by="Głos z sali">Tak jest.</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie pośle, przepraszam na chwilkę. Drodzy państwo posłowie, uprzejmie proszę, aby swoje emocje wyciszyć i przenieść na wystąpienia w dalszej części procedowania tego punktu…</utt>
      <utt t="interrupt" by="Głos z sali">My czekamy na nasze pytanie.</utt>
      <utt t="norm">…kiedy będziecie państwo mogli wystąpić i zadać pytanie.</utt>
      <utt t="interrupt" by="Głos z sali">Pani marszałek, to jest sprawozdanie, a nie wystąpienie klubowe.</utt>
      <utt t="norm">Pani poseł Lichocka, pani poseł Paluch, bardzo panie proszę o wyciszenie emocji, bo w innym wypadku będę musiała sięgnąć do regulaminu, a nie chcę tego robić. Proszę wyciszyć emocje.</utt>
      <utt t="interrupt" by="Głos z sali">Pani marszałek, pani powinna interweniować.</utt>
      <utt t="norm">Panie pośle, bardzo proszę.</utt>
    </speech>
    <speech speaker="Poseł Sprawozdawca Michał Krawczyk">
      <utt t="norm">Dziękuję, pani marszałek. Ja tylko poinformuję Wysoką Izbę, że sprawozdaję przebieg dyskusji, który możecie państwo sobie odtworzyć, w Komisji Kultury i Środków Przekazu w dniu 4 lipca. Posłowie podczas posiedzenia przypominali również panu przewodniczącemu, że zgodnie z art. 21 ustawy o Krajowej Radzie Radiofonii i Telewizji publiczna radiofonia i telewizja realizuje misję publiczną, oferując na zasadach określonych w ustawie całemu społeczeństwu i poszczególnym jego częściom zróżnicowane programy i usługi w zakresie informacji i publicystyki, uwaga, cechujące się pluralizmem, bezstronnością, wyważeniem i niezależnością.</utt>
      <utt t="interrupt" by="Głos z sali">W TVN-ie.</utt>
      <utt t="norm">Wolność słowa, pluralizm, bezstronność, wyważenie, niezależność to wartości nieznane panu, panie przewodniczący, ani byłym pseudodziennikarzom TVP z czasów PiS-u, a mówimy dzisiaj tylko o roku 2023.</utt>
      <utt t="interrupt" by="Głos z sali">Mówisz o swoich teraz.</utt>
      <utt t="norm">Gdyby bowiem były panu znane, to o ich deptaniu przez publiczne media w 2023 r. wspomniałby pan przecież w swoim sprawozdaniu, prawda, panie przewodniczący? A co z misją publicznej radiofonii i telewizji? W 2023 r., tak jak w latach poprzednich, misją publicznej radiofonii i telewizji w Polsce było szerzenie bezwzględnej, tępej PiS-owskiej propagandy opartej na kłamstwie i manipulacji.</utt>
      <utt t="interrupt" by="Głos z sali">Skandal!</utt>
      <utt t="interrupt" by="Głos z sali">Hamuj się.</utt>
      <utt t="norm">W sprawozdaniu pan przewodniczący Świrski wskazuje przykłady dezinformacji w polskich mediach oraz…</utt>
      <utt t="interrupt" by="Głos z sali">Pani marszałek…</utt>
      <utt t="interrupt" by="Głos z sali">Co to za język?</utt>
      <utt t="interrupt" by="Głos z sali">To nie jest Sok z Buraka, to jest Sejm.</utt>
      <utt t="interrupt" by="Głos z sali">Hamuj się, człowieku.</utt>
      <utt t="norm">…brutalizacji debaty publicznej i mowy nienawiści.</utt>
      <utt t="interrupt" by="Poseł Anna Paluch">Wy nie potraficie inaczej?</utt>
      <utt t="norm">Pan przewodniczący w sprawozdaniu podaje przykłady. Wszystkie opisane przykłady w sprawozdaniu dotyczą, uwaga, mediów niepublicznych, mediów prywatnych.</utt>
      <utt t="interrupt" by="Głos z sali">Słusznie.</utt>
      <utt t="interrupt" by="Głos z sali">No i dobrze.</utt>
      <utt t="norm">Panie przewodniczący, dlaczego tam nie ma ani jednego przykładu z mediów publicznych? Wystarczyło, żeby pan odtworzył…</utt>
      <utt t="interrupt" by="Głos z sali">Sprawozdanie.</utt>
      <utt t="interrupt" by="Poseł Anna Paluch">Prosimy o sprawozdanie.</utt>
      <utt t="norm">…dowolne, wybrane losowo „Wiadomości” TVP z 2023 r. i już miałby pan takie przykłady.</utt>
      <utt t="reaction">Oklaski</utt>
      <utt t="interrupt" by="Poseł Anna Paluch">Pytania będą za kwadrans.</utt>
      <utt t="norm">Ale wróćmy do sytuacji opisanych w sprawozdaniu.</utt>
      <utt t="interrupt" by="Głos z sali">40 pytań, panie pośle.</utt>
      <utt t="norm">Są one całkowicie chybione. Przypomnę panu, że sąd uchylił nałożoną przez pana karę na Radio ZET w wysokości 476 tys. zł, najwyższą możliwą karę.</utt>
      <utt t="interrupt" by="Głos z sali">Hańba!</utt>
      <utt t="norm">Przypomnę, że sąd uchylił karę – mówię o przykładach, którymi posługuje się pan w sprawozdaniu jako przykładami dotyczącymi nierzetelności mediów – w wysokości 80 tys. zł nałożoną przez pana na TVN i sąd uchylił karę w wysokości 80 tys. zł nałożoną przez pana na Tok FM.</utt>
      <utt t="interrupt" by="Poseł Joanna Lichocka">To nie jest sprawozdanie.</utt>
      <utt t="norm">Tak wyglądają po ocenie niezawisłego sądu opisane w pana sprawozdaniu za rok 2023 uchybienia.</utt>
      <utt t="interrupt" by="Głos z sali">Proszę przywołać posła do rzeczy. To nie jest sprawozdanie.</utt>
      <utt t="interrupt" by="Poseł Joanna Lichocka">Nie popisuj się, tylko sprawozdanie przedstawiaj.</utt>
      <utt t="interrupt" by="Głos z sali">Może definicję sprawozdania pani marszałek przeczyta.</utt>
      <utt t="norm">Jest oczywiste, że nakładane kary służyły tylko temu, aby wywrzeć nacisk na media niepubliczne…</utt>
      <utt t="interrupt" by="Poseł Joanna Lichocka">To jest złamanie regulaminu.</utt>
      <utt t="norm">…i wymusić opisywanie świata, tak jak pan żądał, na pana i pana politycznych kolegów modłę, a jak ktoś się sprzeciwiał temu, to kara.</utt>
      <utt t="reaction">Gwar na sali, dzwonek</utt>
      <utt t="norm">Prawdziwe podejście taliba.</utt>
      <utt t="interrupt" by="Poseł Jan Michał Dziedziczak">Stanowisko klubu będzie później.</utt>
    </speech>
    <speech speaker="Wicemarszałek Monika Wielichowska">
      <utt t="norm">Proszę kontynuować.</utt>
    </speech>
    <speech speaker="Poseł Sprawozdawca Michał Krawczyk">
      <utt t="norm">Słowa w swoim sprawozdaniu nie poświęca pan słynnym z czasów PiS paskom grozy. Była o tym mowa na posiedzeniu komisji, posłowie to podnosili, więc sprawozdaję posiedzenie komisji.</utt>
      <utt t="interrupt" by="Głos z sali">Tak jest.</utt>
      <utt t="interrupt" by="Poseł Agnieszka Wojciechowska van Heukelom">To nie jest sprawozdanie. Pan sobie definicje sprawdzi.</utt>
      <utt t="norm">Prymitywnym, zniekształcającym rzeczywistość, kłamliwym przekazom, których zadaniem było wbicie do głowy…</utt>
      <utt t="interrupt" by="Poseł Joanna Lichocka">Kłamiesz!</utt>
      <utt t="norm">…według posłów wypowiadających się na posiedzeniu komisji kultury kluczowych dla was przekazów. Dziwi mnie tylko, że pan, panie przewodniczący, tych pasków grozy przez cały rok 2023 nie zauważył. Te paski będą przywoływane w podręcznikach opisujących propagandę tzw. publicznych mediów.</utt>
      <utt t="interrupt" by="Głos z sali">To jest sprawozdanie?</utt>
      <utt t="norm">Podobnie nie zauważył pan – o tym również była mowa na posiedzeniu Komisji Kultury i Środków Przekazu w dniu 4 lipca – nienawiści sączonej wobec konkretnych osób przez media publiczne w 2023 r. Nie zauważył pan – o tym była mowa na posiedzeniu komisji, co sprawozdaję – deformacji obrazu dokonywanej celowo przez TVP, aby zniekształcić wizerunek Donalda Tuska. Nie zauważył pan w nieskończoność powtarzanych, zmanipulowanych fragmentów jego wypowiedzi.</utt>
      <utt t="reaction">Gwar na sali</utt>
      <utt t="interrupt" by="Poseł Andrzej Śliwka">Kierownik będzie zadowolony.</utt>
      <utt t="norm">A przypomnę, że pewien informatyk obliczył…</utt>
      <utt t="interrupt" by="Poseł Andrzej Śliwka">Może minister?</utt>
      <utt t="norm">…że tylko przez pierwsze 2,5 miesiąca</utt>
      <utt t="reaction">Gwar na sali, dzwonek</utt>
      <utt t="norm">2023 r. Donald Tusk był wymieniony w „Wiadomościach” TVP 525 razy i prawie w 100% były to przekazy negatywne.</utt>
      <utt t="interrupt" by="Poseł Andrzej Śliwka">Jak umie depilować brwi…</utt>
      <utt t="reaction">Dzwonek</utt>
      <utt t="norm">Idźmy dalej. Tu znowu sprawozdaję jeden z wątków, kolejny wątek, który pojawił się podczas posiedzenia komisji. Przypomina pan sobie, panie przewodniczący, wiosnę 2023 r.? Nie zająknął się pan słowa…</utt>
      <utt t="interrupt" by="Głos z sali">Słowem.</utt>
      <utt t="norm">…o tej sytuacji w swoim raporcie. Ja panu przypomnę, pod jakim hasłem w 2023 r. mijała wiosna 2023 r. Pod jakim hasłem mijała w mediach publicznych? To było hasło jednego z pasków, który wielokrotnie był pokazywany w „Wiadomościach” TVP. Uwaga, cytuję: Opozycja chce, żeby Polacy jedli robaki.</utt>
      <utt t="interrupt" by="Głos z sali">O…</utt>
      <utt t="interrupt" by="Głos z sali">Prosto z Moskwy.</utt>
      <utt t="interrupt" by="Głos z sali">Taka prawda.</utt>
      <utt t="norm">Jak wynika z monitoringu mediów, tylko w ciągu tygodnia w lutym 2023 r. TVP Info wyemitowało 88 materiałów z takim przesłaniem.</utt>
      <utt t="interrupt" by="Głos z sali">Dzisiaj 88 osób ogląda.</utt>
      <utt t="norm">A pan, panie przewodniczący, ani jednego tego kłamliwego materiału nie zauważył.</utt>
      <utt t="interrupt" by="Głos z sali">Nie kłam!</utt>
      <utt t="interrupt" by="Głos z sali">I robaka nie zje.</utt>
      <utt t="norm">Ofiarą zmasowanego ataku w tym</utt>
      <utt t="reaction">Gwar na sali, dzwonek</utt>
      <utt t="norm">przypadku był Rafał Trzaskowski.</utt>
      <utt t="interrupt" by="Głos z sali">Niedopuszczalne.</utt>
      <utt t="norm">Jeden z materiałów w „Wiadomościach” opatrzony był wówczas komentarzem, uwaga, cytuję: Jesienią Polacy wybiorą, czy wolą przymus jedzenia robaków i ogromne ograniczenia, czy wolność w jedzeniu i podróżowaniu.</utt>
      <utt t="interrupt" by="Głos z sali">Ale taka prawda.</utt>
      <utt t="norm">Tak wyglądała publiczna telewizja i publiczne media, panie przewodniczący, w 2023 r., a pan tego nie zauważył.</utt>
      <utt t="interrupt" by="Głos z sali">Mówiła prawdę, krótko mówiąc.</utt>
      <utt t="norm">Gdy sięgnęliście dna, to szliście po pogłębiarkę.</utt>
      <utt t="reaction">Gwar na sali, dzwonek</utt>
      <utt t="norm">Przypominam te wszystkie…</utt>
      <utt t="interrupt" by="Głos z sali">To jest sprawozdanie?</utt>
      <utt t="norm">Tak, to jest sprawozdanie, o tym była mowa na posiedzeniu komisji. Państwo, którzy byliście, doskonale o tym wiecie.</utt>
      <utt t="interrupt" by="Poseł Joanna Lichocka">Do Palikota.</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł Paluch, proszę nie pokrzykiwać.</utt>
      <utt t="interrupt" by="Poseł Joanna Lichocka">Pani marszałek, to nie jest sprawozdanie.</utt>
      <utt t="norm">Pani poseł Lichocka, przeszkadzacie od samego początku.</utt>
      <utt t="interrupt" by="Poseł Joanna Lichocka">Nie, pani marszałek, to jest łamanie regulaminu.</utt>
      <utt t="reaction">Wypowiedź poza mikrofonem</utt>
    </speech>
    <speech speaker="Poseł Sprawozdawca Michał Krawczyk">
      <utt t="norm">Ja sprawozdaję…</utt>
    </speech>
    <speech speaker="Wicemarszałek Monika Wielichowska">
      <utt t="norm">Pani poseł Paluch, zwracam pani uwagę, że zakłóca pani obrady Sejmu.</utt>
      <utt t="interrupt" by="Poseł Jan Michał Dziedziczak">Ale to Zembaczyński zakłóca.</utt>
      <utt t="interrupt" by="Poseł Anna Paluch">To pan Zembaczyński zakłóca.</utt>
      <utt t="interrupt" by="Poseł Jan Michał Dziedziczak">Osoba Zembaczyńska.</utt>
      <utt t="norm">Proszę kontynuować, panie pośle.</utt>
    </speech>
    <speech speaker="Poseł Sprawozdawca Michał Krawczyk">
      <utt t="norm">Bardzo dziękuję. Ja tylko, pani marszałek, informuję Wysoką Izbę, że sprawozdaję przebieg posiedzenia komisji kultury z dnia 4 lipca.</utt>
      <utt t="interrupt" by="Głos z sali">Nie kłam!</utt>
      <utt t="interrupt" by="Poseł Jan Michał Dziedziczak">Nawet w tej sprawie kłamiecie.</utt>
      <utt t="interrupt" by="Głos z sali">Powiedz, co powiedziałeś do poseł Lichockiej.</utt>
      <utt t="norm">Bardzo ważnym tematem poruszonym podczas posiedzenia Komisji Kultury i Środków Przekazu w dniu 4 lipca br. była kwestia postępowań związanych z odnowieniem koncesji na nadawanie mediów niepublicznych. Niczym nieuzasadniona przewlekłość tych postępowań, rozpatrywanie wniosków przez kilkanaście miesięcy, niedopuszczanie do głosowania w sprawie przedłużania koncesji bez podania przyczyny było i jest nękaniem mediów niepublicznych oraz przejawem nierównego traktowania różnych podmiotów. Sprawozdanie Krajowej Rady Radiofonii i Telewizji za rok 2023 zostało podczas posiedzenia komisji w dniu 4 lipca skrytykowane przez członka Krajowej Rady Radiofonii i Telewizji, który w przeciwieństwie do pana przewodniczącego Świrskiego uczestniczył w posiedzeniu komisji, pana prof. Tadeusza Kowalskiego. Podczas posiedzenia komisji pan prof. Tadeusz Kowalski poinformował komisję, że zgłosił kilkadziesiąt merytorycznych poprawek do tego sprawozdania i wszystkie zostały odrzucone.</utt>
      <utt t="interrupt" by="Poseł Anna Paluch">I słusznie.</utt>
      <utt t="norm">W związku z tym, że nie akceptuje on treści tego sprawozdania, podczas posiedzenia Krajowej Rady Radiofonii i Telewizji zagłosował przeciwko jego przyjęciu, o czym poinformował komisję podczas posiedzenia 4 lipca.</utt>
      <utt t="interrupt" by="Poseł Jan Michał Dziedziczak">Szokujące.</utt>
      <utt t="norm">Podczas posiedzenia komisji reprezentant przewodniczącego krajowej rady nie odniósł się do najważniejszych zarzutów stawianych publicznym mediom oraz krajowej radzie w roku 2023, kompletnie zlekceważył kluczowe kwestie i pytania dotyczące mediów publicznych, dotyczące realizowania przez te media misji, która zgodnie z ustawą – przypomnę państwu – powinna być oparta na pluralizmie, bezstronności i wyważeniu, wartościach nieznanych w 2023 r. w mediach publicznych, o czym słowem pan przewodniczący Świrski w swoim sprawozdaniu się nie zająknął. Mając na uwadze przytoczone powyżej bardzo liczne argumenty, które padły podczas posiedzenia Komisji Kultury i Środków Przekazu w dniu 4 lipca 2023 r., komisja zdecydowała o odrzuceniu sprawozdania krajowej rady z działalności w 2023 r. i przedstawia Wysokiemu Sejmowi odpowiedni projekt uchwały. Informuję państwa, że za odrzuceniem zagłosowało 13 posłów, przeciw odrzuceniu – 4, a wstrzymało się 0. Bardzo państwu dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Skandal!</utt>
      <utt t="interrupt" by="Poseł Anna Paluch">Sprawozdanie to nie było.</utt>
      <utt t="interrupt" by="Poseł Piotr Gliński">Dlaczego pan nie sprawozdał mojego wystąpienia?</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję panu posłowi. Teraz miał być czas na przedstawienie informacji przez pana Krzysztofa Czabańskiego, ale poinformował Sejm…</utt>
      <utt t="interrupt" by="Poseł Joanna Lichocka">Że z wami nie gada.</utt>
      <utt t="norm">…że będzie nieobecny. Zatem proszę pana posła Krzysztofa Piątkowskiego o przedstawienie uzasadnienia projektu uchwały z druku nr 519.</utt>
    </speech>
    <speech speaker="Poseł Sprawozdawca Krzysztof Piątkowski">
      <utt t="norm">Szanowna Pani Marszałek! Panie i Panowie Posłowie! Nie tylko dzisiaj pan Czabański jest nieobecny. 4 czerwca, kiedy Komisja Kultury i Środków Przekazu spotkała się po to, żeby przyjąć bądź odrzucić zgodnie z obowiązującym prawem informację o działalności Rady Mediów Narodowych w roku 2023 r., pan Czabański również się nie pojawił, ale przysłał pismo do pana marszałka Szymona Hołowni, w którym napisał, że w związku z tym, że rząd Donalda Tuska za aprobatą większości sejmowej, łamiąc obowiązujący porządek prawny, przejął spółki mediów publicznych i postawił je w stan likwidacji, uprzejmie informuje pana marszałka, iż dopóki sytuacja nie ulegnie zmianie, nie widzi możliwości wzięcia udziału w obradach plenarnych Sejmu oraz w posiedzeniu sejmowej komisji poświęconych rozpatrzeniu tej informacji. Za chwilę powiem, co myślę na temat tego pisma. Pismo skierował również do wysokiej komisji członek Rady Mediów Narodowych pan Marek Rutka. I on w swojej konkluzji napisał, że działalność Rady Mediów Narodowych jest kolejnym argumentem przemawiającym za jej likwidacją i koniecznością przebudowy zasad funkcjonowania mediów publicznych w Polsce. Takie ewidentne, nawet powiedziałbym: manifestacyjne bojkotowanie obrad Sejmu, Senatu oraz sejmowej i senackiej komisji, niewykonywanie swoich obowiązków, również bojkotowanie państwa, bo państwo jesteście częścią tego parlamentu, nawet jeśli się wam zdaje inaczej…</utt>
      <utt t="interrupt" by="Poseł Antoni Macierewicz">Akurat nas oni aprobują.</utt>
      <utt t="norm">Chcę zwrócić państwu uwagę, że to jest oburzające. Jeśli rzeczywiście pan Czabański postanowił nie wykonywać swoich obowiązków, być może powinien podać się do dymisji. To byłoby honorowe. A już przynajmniej mógłby zrezygnować z honorarium, które pobiera za pracę, choć przecież nie wykonuje swoich obowiązków. Ale najwidoczniej panu Czabańskiemu pomylił się honor z honorarium.</utt>
      <utt t="reaction">Oklaski</utt>
      <utt t="interrupt" by="Głos z sali">Co najmniej.</utt>
      <utt t="norm">Ja nawet, proszę państwa, rozumiem ten bojkot obecnej większości parlamentarnej, obecnego rządu, również wasz bojkot</utt>
      <utt t="reaction">Poruszenie na sali, dzwonek</utt>
      <utt t="norm">, bo wy również jesteście przez niego bojkotowani, choć oczywiście uważam, że jest to karygodne. Pan Czabański zdefiniował, czym jest dla niego polska racja stanu, już w roku 2018 i otóż jego zdaniem polską racją stanu jest popieranie rządu, ale pod warunkiem, że na czele tego rządu stoi polityk Prawa i Sprawiedliwości. W żadnym innym wypadku nie. Pan Czabański uważa, że tzw. media narodowe muszą być za tak właśnie rozumianą polską racją stanu. Abstrahując od mojej opinii, choć dość powszechnej, że Rada Mediów Narodowych w ogóle nie jest potrzebna, nie powinna istnieć…</utt>
      <utt t="interrupt" by="Głos z sali">To tak jak ty.</utt>
      <utt t="norm">…pragnę powiedzieć, że powołana została z naruszeniem prawa wyłącznie po to, by stać się przedłużeniem władzy Prawa i Sprawiedliwości w mediach publicznych i zamiast strzec media publiczne przed ich upartyjnieniem, sama stała się organem partyjnym, by stać na straży interesów jednej tylko partii politycznej. Chcę powiedzieć, że przyjęcie przez państwa informacji Rady Mediów Narodowych o jej działalności, niezależnie od naszej opinii na temat tej działalności, byłoby akceptacją dla okazywanego na każdym kroku braku szacunku dla parlamentu, dla Sejmu, dla Senatu, dla komisji sejmowej i komisji senackiej, a zatem również dla państwa.</utt>
      <utt t="interrupt" by="Poseł Antoni Macierewicz">Odwrotnie. To jest szacunek dla praworządności.</utt>
      <utt t="reaction">Dzwonek</utt>
      <utt t="norm">Chciałem powiedzieć, że w głosowaniu za odrzuceniem informacji opowiedziało się 12 posłów, przeciw odrzuceniu – 4 posłów, nikt nie wstrzymał się od głosu.</utt>
      <utt t="interrupt" by="Poseł Antoni Macierewicz">Łamiecie prawo cały czas.</utt>
      <utt t="norm">Taka jest decyzja komisji, taką decyzję komisja rekomenduje. Bardzo dziękuję, pani marszałek.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję panu posłowi. Sejm ustalił, że w łącznej dyskusji nad tymi punktami porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Jako pierwszego zapraszam pana posła Krzysztofa Szczuckiego, Prawo i Sprawiedliwość.</utt>
      <utt t="reaction">Oklaski</utt>
    </speech>
    <speech speaker="Poseł Krzysztof Szczucki">
      <utt t="norm">Szanowna Pani Marszałek! Wysoka Izbo! Ta debata to dobry czas, żeby podyskutować o tym, co się stało, co wasza koalicja zrobiła z mediami publicznymi, bo zaczęliście swoje rządy, rządy koalicji 13 grudnia, od brutalnego i siłowego skoku na media publiczne.</utt>
      <utt t="interrupt" by="Głos z sali">Tak jest.</utt>
      <utt t="interrupt" by="Głos z sali">Wstyd!</utt>
      <utt t="norm">Złamaliście konstytucję, złamaliście ustawy i złamaliście orzeczenie Trybunału Konstytucyjnego.</utt>
      <utt t="reaction">Oklaski</utt>
      <utt t="interrupt" by="Poseł Anna Paluch">I będziecie siedzieć.</utt>
      <utt t="norm">Był to pierwszy krok ku systemowemu bezprawiu. Można powiedzieć, że to był grzech pierworodny waszej władzy, który od tamtego czasu</utt>
      <utt t="reaction">Gwar na sali, dzwonek</utt>
      <utt t="norm">tylko się pogłębia, w który tylko brniecie. Waszą pierwszą ofiarą były media publiczne, ale waszym kolejnym celem jest likwidacja pluralizmu medialnego, do tego dążycie. 19 grudnia 2023 r. wasza większość, większość koalicji likwidatorów, przyjęła w tym Sejmie nielegalną uchwałę medialną, w której Sejm wzywał ówczesnego ministra kultury i dziedzictwa narodowego Bartłomieja Sienkiewicza do przeprowadzenia personalnych czystek w mediach publicznych. Ta uchwała stała się pseudopodstawą do odwołania członków zarządów i rad nadzorczych w spółkach publicznej radiofonii i telewizji, a następnie do powołania w ich miejsce partyjnych nominatów. Zrobiliście to bez zgody, bez decyzji Rady Mediów Narodowych, a zgodnie z polskim prawem jest to jedyny organ powołany do tego, aby obsadzać zarządy i rady nadzorcze mediów publicznych. Nielegalnie powołanych prezesów do budynków Telewizji Polskiej i innych placówek mediów publicznych brutalnie wprowadzały wynajęte firmy ochroniarskie. Dochodziło wtedy do aktów przemocy, aktów wandalizmu. Przemocą wprowadziliście swoich partyjnych działaczy do mediów, wtedy jeszcze mediów publicznych. Bezprawność waszych działań potwierdziły sądy rejestrowe. W kolejnych postanowieniach sądów kwestionowano możliwość powołania przez ministra członków rad nadzorczych i członków zarządów mediów publicznych. Dlatego zanim zdążono uczynić to prawomocnie, minister Sienkiewicz, czując, że ten zamach na media publiczne mu nie wychodzi, nielegalnie, niezgodnie z prawem, niezgodnie z ustawą o radiofonii i telewizji zdecydował o postawieniu mediów w stan likwidacji. Uczynił to wbrew orzeczeniu Trybunału Konstytucyjnego, wbrew wydanemu przez Trybunał Konstytucyjny postanowieniu zabezpieczającemu. Tym samym minister Sienkiewicz złamał prawo. Minister Sienkiewicz – i wszyscy, którzy mu pomagali – prędzej czy później poniesie odpowiedzialność karną. Nie przeszkodzi w tym immunitet posła do Parlamentu Europejskiego.</utt>
      <utt t="reaction">Oklaski</utt>
      <utt t="interrupt" by="Poseł Anna Paluch">Będzie siedzieć.</utt>
      <utt t="norm">Specjalizujecie się w brutalnym postępowaniu wobec mediów. Macie w tym doświadczenie. Polacy nigdy nie zapomną tego, co zrobiliście w redakcji tygodnika „Wprost”, wyrywania dziennikarzom laptopów. Od 2014 r., a więc od tamtego momentu, zmieniło się tak naprawdę tylko jedno: działacie z jeszcze większym rozmachem i z jeszcze większą brutalnością. W grudniu 2023 r. bezpardonowo zaatakowaliście wolność słowa, pluralizm mediów, prawo do informacji oraz interes publiczny w radiofonii i telewizji. Krajowa Rada Radiofonii i Telewizji na czele z panem przewodniczącym Świrskim od początku protestowała przeciwko takiemu działaniu, od początku nie zgadzała się na wasze nielegalne postępowanie. To, co chcecie zrobić, planując odrzucenie sprawozdania, planując postawienie pana przewodniczącego Świrskiego przed Trybunałem Stanu, jest po prostu waszą polityczną zemstą. Nic innego nie potraficie, tylko się mścicie.</utt>
      <utt t="reaction">Oklaski</utt>
      <utt t="norm">Doskonale widzieliśmy, jak wyobrażacie sobie wolność mediów, w tym pseudowywiadzie na żywo, który trzy redakcje przeprowadziły z Donaldem Tuskiem. Unikano wtedy jakichkolwiek trudnych pytań i pytano o problem z milionami Polaków, którzy ośmielają się głosować na Prawo i Sprawiedliwość. Warto dodać, że od tamtego czasu nie było już żadnego innego wywiadu na żywo z premierem Donaldem Tuskiem. Wasze bezprawne działania wobec mediów publicznych słono kosztowały: wyłączenie sygnału, spadek oglądalności. Oglądalność TVP1 i TVP2 spadła średnio o 17%, a TVP Info – o 67%. W tym czasie na szczęście rośnie oglądalność niezależnych mediów, takich jak telewizja Republika, która też wam przeszkadza i którą także byście chcieli zlikwidować, bo przecież specjalizujecie się właśnie w likwidowaniu. Szanowni Państwo! Obiecywaliście odpolitycznienie mediów publicznych, które wcześniej rzekomo były upolitycznione. Jak to zwykle bywa w waszym przypadku, robicie coś dokładnie odwrotnego, niż obiecujecie. Miało być odpolitycznienie, a jest skrajne</utt>
      <utt t="reaction">Dzwonek</utt>
      <utt t="norm">upolitycznienie. Miały być programy informacyjne, są programy dezinformacyjne. Klub Parlamentarny Prawo i Sprawiedliwość w całości popiera działanie Krajowej Rady Radiofonii i Telewizji i dziękuje panu przewodniczącemu za odwagę. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Piotra Adamowicza, Koalicja Obywatelska.</utt>
    </speech>
    <speech speaker="Poseł Piotr Adamowicz">
      <utt t="norm">Dziękuję, pani marszałek. Pani Marszałek! Panie Przewodniczący! Wysoka Izbo! Klub Koalicji Obywatelskiej oczywiście będzie głosował za odrzuceniem obydwu sprawozdań.</utt>
      <utt t="interrupt" by="Głos z sali">Wiadomo.</utt>
      <utt t="norm">Lista grzechów i zaniechań Krajowej Rady Radiofonii i Telewizji jest długa. Zajmę się tylko jednym aspektem, zestawiając dwa fakty. Art. 6 ust. 1 ustawy o radiofonii i telewizji: Krajowa rada stoi na straży wolności słowa w radiu i telewizji…</utt>
      <utt t="interrupt" by="Poseł Anna Paluch">No i stoi.</utt>
      <utt t="norm">…samodzielności…</utt>
      <utt t="interrupt" by="Poseł Joanna Borowiak">I stoi.</utt>
      <utt t="reaction">Dzwonek</utt>
      <utt t="norm">Przepraszam bardzo, pani poseł, teraz ja mówię. Może się pani zapisać.</utt>
      <utt t="reaction">Oklaski</utt>
      <utt t="interrupt" by="Głos z sali">Ooo…</utt>
      <utt t="norm">…stoi na straży wolności słowa w radiu i telewizji, samodzielności nadawców i interesów odbiorców oraz zapewnia otwarty i pluralistyczny charakter radiofonii i telewizji.</utt>
      <utt t="interrupt" by="Głos z sali">Pięknie pan czyta.</utt>
      <utt t="norm">Zestawiam to z drugim faktem. Wniosek z raportu OBWE z obserwacji kampanii parlamentarnej w roku 2023: Sprawy społeczno-polityczne w głównych programach nadawcy publicznego często były przedstawione w sposób zmanipulowany i zniekształcony, który służył promowaniu partii rządzącej, rządu i jego polityki. Z kolei główna partia opozycyjna, KO, i jej lider byli przedmiotami ciągłych ataków, a pozostałe partie kandydujące w wyborach były często pomijane, co jeszcze bardziej pogłębiało polaryzację polityczną w Polsce. Postępując wbrew uznanemu na całym świecie obowiązkowi zachowania niezależności i służby całemu społeczeństwu, nadawca publiczny naruszył ustawę o radiofonii i telewizji, która wymaga, aby jego programy cechowały się pluralizmem, bezstronnością i wyważeniem. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Wojciecha Króla, Koalicja Obywatelska.</utt>
    </speech>
    <speech speaker="Poseł Wojciech Król">
      <utt t="norm">Pani Marszałek! Wysoki Sejmie! Jan Paweł II podczas spotkania z mediami zwrócił się do dziennikarzy takimi słowami: Bez was bym nie istniał, ponieważ Jan Paweł II rozumiał rolę mediów jako przekaziciela informacji, mediów, które mają służyć wspólnemu dobru, mają służyć prawdzie, być fundamentem demokratycznego państwa prawa, w którym wolne media sprawują kontrolę i, kolokwialnie mówiąc, patrzą władzy na ręce. Prawo i Sprawiedliwość oczywiście wyszło z nieco innego założenia, że bez mediów również Prawo i Sprawiedliwość by nie istniało, dlatego właśnie postanowiliście budować swój przekaz na kłamstwie i propagandzie, w myśl zasady, że kto nie jest z nami, jest przeciwko nam. Na potwierdzenie tych słów zacytuję doradcę zarządu telewizji publicznej, doradcę Jacka Kurskiego – Marcina Wolskiego, który podczas spotkania z waszymi sympatykami powiedział: Stworzyliśmy propagandę gorszą niż w PRL-u, ten naród został po prostu upokorzony. I ja się z Marcinem Wolskim tutaj zgadzam.</utt>
      <utt t="reaction">Oklaski</utt>
      <utt t="norm">Stworzyliście propagandę gorszą niż w PRL-u. Telewizja publiczna stała się fabryką przekazu władzy, a temu wszystkiemu z dużą życzliwością przyglądał się przewodniczący Krajowej Rady Radiofonii i Telewizji pan Maciej Świrski. Nie służył prawu ani nie stał po stronie prawa, ale stał wyłącznie po stronie Prawa i Sprawiedliwości.</utt>
      <utt t="interrupt" by="Głos z sali">To bardzo dobra strona.</utt>
      <utt t="interrupt" by="Poseł Antoni Macierewicz">Tak powinno być.</utt>
      <utt t="norm">Ktoś, kto jest zakładnikiem swoich poglądów politycznych, ktoś, kto jest zakładnikiem takiego politycznego zacietrzewienia, nie może być strażnikiem art. 213 konstytucji. Nie może na straży wolności słowa stać ktoś, kto siebie samego nazywa talibem PiS-u. Podczas posiedzenia komisji kultury pan przewodniczący Krajowej Rady Radiofonii i Telewizji był nieobecny. Pana przedstawiciel powiedział, że jest pan poza granicami, ale nie tylko był pan poza granicami, ale też jest pan poza granicami: poza granicami przyzwoitości i szacunku dla konstytucji. Wielokrotnie w swoich cenzorskich zapędach próbował pan karać komercyjne media. Na szczęście sądy uchylały te decyzje. Natomiast jestem przekonany, że przyjdzie taki moment, że i pan odpowie za swoją działalność i stanie przed Trybunałem Stanu.</utt>
      <utt t="interrupt" by="Poseł Antoni Macierewicz">Ale najpierw pan stanie.</utt>
      <utt t="norm">W związku z tym będziemy oczywiście głosować za odrzuceniem sprawozdania. Natomiast co do Rady Mediów Narodowych, pan przewodniczący Czabański był nieobecny podczas posiedzenia komisji kultury, jest nieobecny również tutaj, na sali plenarnej, nie ma nic do powiedzenia na temat działalności Rady Mediów Narodowych. W związku z tym również i ja nie mam, bo trudno, żebym odnosił się do czegoś, czego nie ma. Będziemy głosować również za odrzuceniem sprawozdania Rady Mediów Narodowych.</utt>
      <utt t="reaction">Dzwonek</utt>
      <utt t="norm">Dziękuję bardzo.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Ja chciałabym się zwrócić jednak do pani poseł Lichockiej. Pani poseł, o tym, czy ktoś będzie siedzieć, a jeśli tak, to kto, nie decyduje pani</utt>
      <utt t="reaction">Poruszenie na sali</utt>
      <utt t="norm">, tylko zadecyduje wolny, niezawisły, niezależny od polityków sąd. I proszę nie pokrzykiwać.</utt>
      <utt t="interrupt" by="Poseł Joanna Lichocka">Ale będziecie siedzieć.</utt>
      <utt t="interrupt" by="Głos z sali">Gdzie jest Giertych?</utt>
      <utt t="interrupt" by="Poseł Piotr Gliński">Pani marszałek, to tylko was cytujemy.</utt>
      <utt t="norm">Proszę wyciszyć emocje i przenieść je do swoich wystąpień.</utt>
      <utt t="interrupt" by="Poseł Piotr Kaleta">Wtedy to się będzie działo. Jak ja pójdę, to będzie masakra.</utt>
      <utt t="norm">Zapraszam panią poseł Aleksandrę Leo z Polski 2050 – Trzeciej Drogi.</utt>
    </speech>
    <speech speaker="Poseł Aleksandra Leo">
      <utt t="norm">Szanowna Pani Marszałkini! Wysoka Izbo! Rolą Krajowej Rady Radiofonii i Telewizji jest stanie na straży mediów publicznych, radia i telewizji. Tymczasem przez ostatnie 8 lat krajowa rada nie wypełniała swojej misji. Nie mieliśmy niezależnych, wolnych i apolitycznych mediów. Dane dotyczące obecności przedstawicieli partii politycznych w telewizji publicznej mówią same za siebie. Prawie 80% czasu dla polityków PiS-u, 8% dla Lewicy, 7% dla PSL-u, 3% dla Koalicji Obywatelskiej, 1% dla Polski 2050 oraz 2% dla pozostałych ugrupowań.</utt>
      <utt t="interrupt" by="Głos z sali">Zbojkotowaliście.</utt>
      <utt t="interrupt" by="Poseł Piotr Kaleta">Przyszły sondaż.</utt>
      <utt t="norm">Doskonale pamiętamy paski nienawiści oraz kłamliwe i szczujące materiały dotyczące polityków ówczesnej opozycji.</utt>
      <utt t="interrupt" by="Głos z sali">Z gwiazdkami…</utt>
      <utt t="interrupt" by="Poseł Anna Paluch">Wam jakoś osiem gwiazdek nie przeszkadzało.</utt>
      <utt t="reaction">Dzwonek</utt>
      <utt t="norm">Masowy hejt, który nijak się miał do realizowania misji publicznej. Za czasów swoich rządów politycy Zjednoczonej Prawicy uczynili z mediów narzędzie manipulacji i dezinformacji. 19 grudnia 2023 r. Sejm przyjął uchwałę w sprawie przywrócenia ładu prawnego oraz bezstronności i rzetelności mediów publicznych oraz Polskiej Agencji Prasowej. Obecnie znów mamy wolne, apolityczne media, powrócił pluralizm.</utt>
      <utt t="reaction">Wesołość na sali</utt>
      <utt t="interrupt" by="Poseł Jan Michał Dziedziczak">Chyba żart.</utt>
      <utt t="norm">Niestety w ramach politycznej zemsty za odebranie politykom PiS ich ostatniego, najsilniejszego narzędzia…</utt>
      <utt t="interrupt" by="Poseł Jan Michał Dziedziczak">Pani nie wierzy w to, co mówi.</utt>
      <utt t="norm">…narzędzia niezbędnego do manipulowania wyborcami, krajowa rada zaczęła bezprawnie przetrzymywać pieniądze z abonamentu i nie przekazuje ich do regionalnych rozgłośni i oddziałów telewizyjnych. Od stycznia do czerwca 2024 r. zaległości w przekazywaniu opłat uiszczanych przez obywateli wyniosły ponad 380 mln zł. Zamiast tego pieniądze trafiają do depozytów sądowych. Wiemy, że sądy rejonowe nie wyrażają zgody na złożenie abonamentu do depozytu sądowego, a mimo to pan, panie prezesie, nie stosuje się do tego. Dotychczasowe działania krajowej rady można określić w jeden sposób: buta i arogancja ważniejsze od prawa. Pan, panie przewodniczący Świrski, zapomniał, że pana rolą jest stanie na straży niezależnych mediów, a nie trwanie w mediach, które służą władzy, Prawu i Sprawiedliwości. To symptomatyczne, że ludziom Zjednoczonej Prawicy oddanie władzy idzie opornie, a jak już ją przekazują, to próbują utopić reformowane polskie media. Takie działanie nie jest zgodne z prawem. Pan, panie przewodniczący, wie, że krajowa rada działa bezprawnie, naruszając ustawę o opłatach abonamentowych, ustawę o Krajowej Radzie Radiofonii i Telewizji oraz wyrażoną w art. 7 konstytucji zasadę legalizmu, nakładającą przede wszystkim na organy państwowe obowiązek działania zgodnie z obowiązującymi przepisami kompetencyjnymi. Żaden przepis ustawowy nie daje panu, panie przewodniczący, prawa do wstrzymywania opłat z abonamentu. Obecnie media w pełni wypełniają swoją misję, a pana boli to, że nie zasiadają już w nich PiS-owscy nominaci. Szanowni Państwo! W związku z pojawiającymi się poważnymi wątpliwościami związanymi z działalnością krajowej rady, licznymi uchybieniami oraz nieprawidłowościami 25 lipca podczas posiedzenia dwóch komisji: Komisji do Spraw Kontroli Państwowej oraz Komisji Kultury i Środków Przekazu członkowie komisji zdecydowali o przyjęciu uchwały w sprawie zlecenia Naczelnej Izbie Kontroli przeprowadzenia kontroli działalności Krajowej Rady Radiofonii i Telewizji.</utt>
      <utt t="interrupt" by="Głos z sali">Pani poseł za długo mówi, koleżanka czeka.</utt>
      <utt t="interrupt" by="Głos z sali">Chociaż 10 sekund.</utt>
      <utt t="norm">Dziś niezbędna jest przede wszystkim kontrola działalności Krajowej Rady Radiofonii i Telewizji, dlatego klub Polska 2050 zagłosuje za odrzuceniem sprawozdania krajowej rady radiofonii z działalności w 2023 r. Dziękuję.</utt>
      <utt t="interrupt" by="Głos z sali">Tylko 40 sekund, bardzo samolubne.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Barbarę Okułę, Polska 2050 – Trzecia Droga.</utt>
    </speech>
    <speech speaker="Poseł Barbara Okuła">
      <utt t="norm">Pani Marszałek! Wysoka Izbo! Jednym ze znaków populizmu i autokratyzmu jest odwracanie znaczeń słów. Tak jak u Orwella w książce „Rok 1984”: prawda jest kłamstwem, a kłamstwo prawdą.</utt>
      <utt t="interrupt" by="Głos z sali">To jest prawda. Właśnie dokładnie to robicie.</utt>
      <utt t="reaction">Dzwonek</utt>
      <utt t="norm">Zależnie od woli partii partyjny inteligent wie, kiedy powinien zmieniać swoje wspomnienia, a zatem w pełni się orientuje, że przekręca fakty. Równocześnie jednak dzięki dwójmyśleniu święcie wierzy, że prawda nie została pogwałcona. Taka była moja pierwsza refleksja po lekturze informacji o działalności Rady Mediów Narodowych w 2023 r. W tej informacji zawarta jest swoista historia na opak. Zniewolenie mediów publicznych i ich podporządkowanie przewodniej roli partii było wolnością, a walka o ich uwolnienie – bezprawiem. Oto pierwsze zdanie wstępu do informacji</utt>
      <utt t="reaction">Dzwonek</utt>
      <utt t="norm">napisane przez Krzysztofa Czabańskiego.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo.</utt>
    </speech>
    <speech speaker="Poseł Barbara Okuła">
      <utt t="norm">W 2023 r. rząd Donalda Tuska złamał obowiązujące prawo i…</utt>
      <utt t="interrupt" by="Głos z sali">Reszta w oświadczeniach.</utt>
      <utt t="norm">…nie bacząc na jego manipulację, postanowił powołać nowe władze mediów publicznych. Oczywiście regulacje są same w sobie bezpodstawne.</utt>
      <utt t="interrupt" by="Głos z sali">Do widzenia.</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo, pani poseł. Pani poseł, bardzo dziękuję.</utt>
      <utt t="interrupt" by="Głos z sali">Pretensje do pani poseł.</utt>
      <utt t="norm">Zapraszam pana posła Tadeusza Samborskiego, Polskie Stronnictwo Ludowe – Trzecia Droga.</utt>
      <utt t="interrupt" by="Poseł Andrzej Śliwka">Pani poseł, chcieliśmy słuchać, ale…</utt>
      <utt t="interrupt" by="Głos z sali">Nie dało się…</utt>
      <utt t="interrupt" by="Głos z sali">My panią wspieramy.</utt>
      <utt t="interrupt" by="Głos z sali">Koleżanka, lepsza była koleżanka.</utt>
      <utt t="interrupt" by="Poseł Andrzej Śliwka">Teraz trzeba między sobą to wyjaśnić.</utt>
      <utt t="reaction">Dzwonek</utt>
      <utt t="norm">Panie pośle Śliwka, zaraz wyciągnę regulamin.</utt>
      <utt t="reaction">Wesołość na sali</utt>
      <utt t="interrupt" by="Głosy z sali">Ooo…</utt>
      <utt t="interrupt" by="Głos z sali">Pasem go, pasem.</utt>
      <utt t="norm">Proszę wyciszyć emocje. To nie jest miejsce na takie zachowanie, naprawdę.</utt>
      <utt t="interrupt" by="Poseł Andrzej Śliwka">Tak jest, pani profesor.</utt>
      <utt t="norm">Bardzo proszę, panie pośle.</utt>
    </speech>
    <speech speaker="Poseł Tadeusz Samborski">
      <utt t="norm">Szanowna Pani Marszałek! Wysoka Izbo! Klub Parlamentarny Polskie Stronnictwo Ludowe, w imieniu którego mam zaszczyt przemawiać, popiera projekt uchwały Sejmu o odrzuceniu sprawozdania Krajowej Rady Radiofonii i Telewizji z działalności w 2023 r. oraz analogicznie nasz klub popiera projekt uchwały Sejmu o odrzuceniu informacji o działalności Rady Mediów Narodowych również za 2023 r.</utt>
      <utt t="interrupt" by="Głos z sali">No trudno.</utt>
      <utt t="norm">Powszechnie wiadomo, że Krajowa Rada Radiofonii i Telewizji pełni kluczową rolę w regulacji i nadzorze nad rynkiem medialnym w Polsce. W tej właśnie roli rada była odpowiedzialna za wydawanie koncesji, monitorowanie treści nadawanych przez media oraz ochronę interesów odbiorców. A jak wynika z obserwacji przestrzeni medialnej i społecznej, działania rady były niejednokrotnie przedmiotem kontrowersji i krytyki. Jednym z najpoważniejszych zarzutów była kwestia politycznej stronniczości, zwłaszcza w odniesieniu do nadawców publicznych i ich programów informacyjnych. Krytycy słusznie zarzucali radzie faworyzowanie mediów prorządowych i naciski na media krytyczne wobec władzy. Skład rady był przecież wybierany przez Sejm, Senat i prezydenta, co zbyt często prowadziło do sytuacji, w której członkowie rady byli powiązani politycznie z rządzącym wówczas obozem. To w sposób oczywisty wpływało na stronniczość decyzji, brak obiektywizmu. Krajowa Rada Radiofonii i Telewizji wyraźnie faworyzowała media publiczne, które były kontrolowane przez rząd, co prowadziło do nierównego traktowania nadawców i ograniczenia pluralizmu mediów. Wiele zastrzeżeń budziły decyzje dotyczące koncesji, którym zarzuca się brak przejrzystości i jasnych kryteriów, co zawsze rodzi podejrzenia o nepotyzm i korupcję. Krajowej radzie zarzuca się też nieskuteczność w ochronie dzieci i młodzieży przed szkodliwymi treściami, a skargi dotyczące niewłaściwych treści nadawanych w porze dziennej były często ignorowane lub rozpatrywane z dużym opóźnieniem. Wielu odbiorców od dawna skarży się na brak odpowiedniej reakcji ze strony krajowej rady na ich skargi dotyczące treści programowych, co oczywiście podważyło zaufanie do tego organu. W okresie sprawozdawczym obserwowało się w Polsce wyraźną dominację mediów publicznych, które były kontrolowane przez rząd. Krajowa rada nie podejmowała działań na rzecz zapewnienia równego dostępu do rynku dla nadawców prywatnych i niezależnych. Wprost przeciwnie, rada podejmowała działania mające na celu ograniczenie działalności mediów krytycznych wobec władzy, a to stanowi zagrożenie dla wolności słowa i demokracji. Ponadto w niektórych przypadkach członkowie krajowej rady mogą być powiązani z nadawcami lub reklamodawcami, co rodzi konflikty interesu, podważając niezależność rady. Poważnym zarzutem pod adresem krajowej rady jest także tolerowanie przez nią naruszania przez media publiczne ustawy o radiofonii i telewizji, w tym o obowiązku oferowania informacji, publicystyki charakteryzującej się pluralizmem, bezstronnością, wyważeniem i niezależnością. Pomimo deklaracji o wspieraniu pluralizmu media lokalne często nie otrzymywały wystarczającego wsparcia, co prowadziło do ich marginalizacji na rynku medialnym. W spisie różnorodnych zarzutów pod adresem krajowej rady jest także i ten, że nie prowadziła ona wystarczająco skutecznych kampanii edukacyjnych dotyczących bezpiecznego korzystania z mediów, zwłaszcza w kontekście nowych technologii i Internetu. Wysoce nagannym jest tolerowanie przez Krajową Radę Radiofonii i Telewizji sytuacji, w której aktywni politycy podejmowali kluczowe decyzje w sprawach personalnych za pośrednictwem Rady Mediów Narodowych. W sprawozdaniu brak jest także analizy przyczyn zaniedbań w zakresie funkcjonowania mediów publicznych. Poważnym uchybieniem jest brak w sprawozdaniu długofalowej strategii działania Krajowej Rady Radiofonii i Telewizji. Mając powyższe na uwadze oraz podzielając tezy zawarte w uzasadnieniu komisji kultury, Klub Parlamentarny Polskie Stronnictwo Ludowe opowiada się za odrzuceniem sprawozdania Krajowej Rady Radiofonii i Telewizji z działalności w 2023 r. oraz informacji o działalności Rady Mediów Narodowych również w 2023 r. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję panu posłowi. Zanim zaproszę panią posłankę Marcelinę Zawiszę, chciałam przywitać i pozdrowić gości posłanki Gabrieli Lenartowicz: państwa Annę i Kacpra Bębenków, którzy wylicytowali wizytę i zwiedzanie parlamentu podczas trwania Wielkiej Orkiestry Świątecznej Pomocy. Witamy państwa serdecznie.</utt>
      <utt t="reaction">Oklaski</utt>
      <utt t="norm">Zapraszam panią posłankę Marcelinę Zawiszę, klub Lewica.</utt>
    </speech>
    <speech speaker="Poseł Marcelina Zawisza">
      <utt t="norm">Szanowna Pani Marszałkini! Wysoka Izbo! Krajowa Rada Radiofonii i Telewizji powołana została, aby stać na straży wolności słowa i pluralizmu w mediach. No to zobaczmy, jak to wyglądało. Oglądając regionalne i ogólnopolskie wiadomości, trudno było nie zauważyć pewnego schematu. Najpierw materiał, w którym prezes albo premier rysują wizję Polski atakowanej przez Niemcy, migrantów, zgniłą i upadłą moralnie Europę. Koniecznie wzmianka o naczelnym szatanie, niemieckim oprawcy, czyli po prostu o Donaldzie Tusku. Potem materiał, w którym lokalny lub centralny anioł z Prawa i Sprawiedliwości albo Solidarnej Polski, minister, wojewoda, poseł lub samorządowiec, rozdaje prezenty od rządu.</utt>
      <utt t="interrupt" by="Głos z sali">Nie będziecie rozdawać, bo już wszystko przechulaliście.</utt>
      <utt t="norm">Następnie w telewizji regionalnej materiały o lokalnych wiceszatanach z opozycji, przedstawianych w skrajnie złym świetle. Akurat tak się redakcjom wszystkim zawsze układały tematy, jak kazał przekaz dnia z siedziby partii. W obrazkach telewizji publicznej mniej więcej wszyscy się mieścili, ale to nie były zdjęcia rzeczywistości, tylko partyjna wizja świata. Patrząc na lejące się nieraz z ekranu rasizm, szczucie na migrantów i osoby LGBT, nasuwają się najgorsze skojarzenia z propagandą z najmroczniejszych czasów. Takiego kształtu mediów pilnowała przez 8 ostatnich lat Krajowa Rada Radiofonii i Telewizji. Co więcej, przewodniczący posłużył się najcięższym orężem i wstrzymał przekazywanie publicznych środków pochodzących z opłat abonamentowych publicznemu radiu i telewizji. I w tym miejscu należy powiedzieć jasno: tego typu działanie to uderzenie nie tylko w publiczne instytucje, ale także, a może przede wszystkim w ludzi, w pracowników mediów i ich rodziny, liczonych nie w setkach, ale tysiącach. Pan przewodniczący raczył przywołać, za jakie przewiny nakładano kary na prywatne stacje. To ja, korzystając z okazji, chciałabym się do tego odnieść. Na posiedzeniu Komisji Zdrowia nie raz podnosiłam tę problematykę: reklamy piwa, hazardu, suplementów diety, reklamy alkoholu, nie tylko emitowane w niewłaściwej porze, ale przede wszystkim skonstruowane niezgodnie z prawem, bo alkohol według ustawy nie może się w reklamie kojarzyć choćby z dobrą zabawą i wypoczynkiem, a takich spotów jest pełno, i to też jest odpowiedzialność krajowej rady. Reklamy suplementów diety – reklama nie może wprowadzać w błąd, a ten rynek dokładnie na tym stoi: na wprowadzaniu pacjentów w błąd, że suplementy mają właściwości lecznicze, że wystarczy wziąć tabletkę i można jeść, co się chce. To kolejny obszar działania krajowej rady do zbadania. A czym w takim razie zajmowała się Krajowa Rada Radiofonii i Telewizji? Karami za krytykę podręcznika do historii i teraźniejszości czy za ujawnianie skandalu, jakim jest krycie kościelnej pedofilii. Takie rozłożenie akcentów ma skutki. W tak nadzorowanych mediach nie usłyszycie krytyki podręcznika czy kościelnej pedofilii, ale za to obejrzycie mnóstwo reklam alkoholu, hazardu i pseudoleków. Swoimi działaniami przez wszystkie lata swoich rządów doprowadziliście do tego, że w światowym rankingu wolności mediów Polska spadła z 18. pozycji na 67., zaś w skali Unii Europejskiej nasz kraj stał się piątym najgorszym krajem Unii Europejskiej pod względem wolności prasy. Naszemu klubowi parlamentarnemu nie pozostaje nic innego, jak w całości odrzucić zarówno sprawozdanie Krajowej Rady Radiofonii i Telewizji, jak i informację Rady Mediów Narodowych za działalność w 2023 r. Dziękuję.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Dorota Niedziela</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. W imieniu koła Kukiz’15 głos zabierze pan poseł Marek Jakubiak. Zapraszam. Bardzo proszę.</utt>
    </speech>
    <speech speaker="Poseł Marek Jakubiak">
      <utt t="norm">Pani Marszałek! Wysoka Izbo! Odnoszę wrażenie, że przewodniczący Krajowej Rady Radiofonii i Telewizji ma jedną wadę. Dziś to wybrzmiewa. Ta wada to jest to, że nie jest z Platformy Obywatelskiej.</utt>
      <utt t="reaction">Oklaski</utt>
      <utt t="norm">Odnoszę wrażenie, że gdyby był, zupełnie inne oceny by były jego pracy. Ale powiem tak: proszę państwa, na naszych oczach dzieją się bardzo dziwne rzeczy. Chciałem o tym właśnie dziś z tego miejsca powiedzieć. Otóż dochodowe spółki, spółki, które miały reklamodawców, spółki, które funkcjonowały dość sprawnie, wydaje się, dziś postawione są w stan likwidacji. Dla mnie jest to działanie na szkodę tych spółek i powodowanie, że np. ciąg reklam, przychody reklamowe przepłynęły do prywatnych stacji telewizyjnych. Jest to działanie na szkodę Skarbu Państwa. Czy to się komuś podoba, czy nie, kiedyś do tego tematu trzeba będzie wrócić. Mówimy o miliardach złotych. Pamiętamy, że dofinansowanie wtedy telewizji, która bardzo inwestowała w nowoczesny sprzęt i przechodziła z generacji starszej do najnowszej generacji studiów telewizyjnych, nazywaliście nonszalancją – poprzez płacenie na to 2 mld zł zamiast, pamiętamy, na dzieci chore na raka, ogólnie na onkologię itd. Chciałem zapytać, co się z tymi pieniędzmi dzisiaj dzieje. Czy to nie jest przypadkiem tak, że dzieci już wyzdrowiały w waszym mniemaniu, a prawie 4 mld już przekazaliście na telewizję, która dziś jest w dramatycznej sytuacji?</utt>
      <utt t="interrupt" by="Głos z sali">To jest obrzydliwe.</utt>
      <utt t="norm">Czy dziennikarze, których napadaliście wtedy, mówiąc, że zarabiają Bóg raczy wiedzieć ile, dzisiaj w TVP Info i w TVP już nie zarabiają tyle? Czy przypadkiem nie jest tak, że 30% więcej zarabiają? Oczywiście nie powiem tutaj panu posłowi z Platformy Obywatelskiej, że miał paskudne wystąpienie, bo pani marszałek się zaraz denerwuje, więc ja powiem, że nie podobało mi się to wystąpienie…</utt>
      <utt t="interrupt" by="Poseł Monika Wielichowska">Ja się nie denerwuję.</utt>
      <utt t="norm">…dlatego że, po pierwsze, miałem możliwość występowania w telewizji państwowej wielokrotnie i nikt nie odważył się napisać mi, co mam powiedzieć – nikt. Jeżeli to nie był pluralizm, to co to było? Bo jeżeli chodzi o to, co pani poseł Leo mówiła, że zapraszano, kogo chciano, to chcę państwu przypomnieć, że nie chodziliście do telewizji w ramach buntu przez parę lat. Dlatego was w tych procentach nie ma. Natomiast w programach, w których brałem udział, zawsze był przedstawiciel opozycji. I teraz do idziemy do celu. Wasza telewizja nie zaprasza Kukiz’15 od samego początku, a jest to już prawie 6 miesięcy. Taki mamy pluralizm. Tam mogą występować jedynie wybrani przez was ludzie, którzy mówią to, co chcecie słyszeć.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Na tym zakończyliśmy wystąpienia w imieniu klubów i koła. Do pytań zapisało się 35 posłów. Czy ktoś z państwa posłów i pań posłanek chce jeszcze się zapisać do zadania pytania? W takim razie zamykam listę.</utt>
      <utt t="interrupt" by="Głos z sali">Nie, nie. Jeszcze ja.</utt>
      <utt t="norm">Pani poseł, proszę się jeszcze zapisać. Ustalam czas na 1,5 minuty. Jako pierwszy wystąpi pan poseł Mariusz Krystian, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Mariusz Krystian">
      <utt t="norm">Pani Marszałek! Wysoka Izbo! Po owocach ich poznacie – czytamy u św. Mateusza. Nie może dobre drzewo wydać złych owoców ani złe drzewo wydać dobrych owoców. Skoro więc według was jest tak dobrze, to dlaczego takie złe owoce? Białoruska rewolucja medialna, którą przeprowadziliście w grudniu ubiegłego roku na mediach publicznych – mówicie, że przywróciliście pluralizm, przywróciliście spokój finansowy, odpartyjniliście telewizję publiczną. A jakiż jest efekt? Czysta woda, którą wprowadzacie, okazuje się brudnym ściekiem niczym odpływ z warszawskiej Czajki.</utt>
      <utt t="reaction">Oklaski</utt>
      <utt t="norm">Mówicie o tym, że przywróciliście pluralizm mediach publicznych. Jak ten pluralizm wygląda? Jak wygląda oglądalność waszych mediów publicznych? Drastyczny spadek oglądalności waszych programów – 50%, 60%, 70% – to jest efekt waszej białoruskiej rewolucji w mediach publicznych. To są owoce tego, co zrobiliście.</utt>
      <utt t="interrupt" by="Głos z sali">Działanie na szkodę społeczną.</utt>
      <utt t="norm">Za czasów Prawa i Sprawiedliwości telewizja publiczna, media publiczne pełniły swoją rolę, do czego były powołane, i biły rekordy popularności. Programy informacyjne, programy publicystyczne, ale również realizowanie misji, do której telewizja publiczna jest powołana. Słuchając waszych wystąpień, tak naprawdę słuchamy steku bzdur</utt>
      <utt t="reaction">Dzwonek</utt>
      <utt t="norm">, a dziś jesteśmy w tym miejscu, aby powiedzieć wam prosto w oczy prawdę: zniszczyliście media publiczne. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam panią poseł Klaudię Jachirę, Klub Parlamentarny Koalicja Obywatelska.</utt>
    </speech>
    <speech speaker="Poseł Klaudia Jachira">
      <utt t="norm">Pani Marszałkini! Wysoka Izbo! George Orwell w powieści „Rok 1984” trafnie przewidział istnienie mediów publicznych stworzonych za rządów PiS-u. Przed nami leży sprawozdanie z działalności wielkiego brata za rok 2023. To ostatni rok jego rządów i ostatni rok funkcjonowania mediów publicznych jako tuby propagandowej jego partii. Jakimi słowami ocenić ten haniebny okres w radiu i telewizji? Niestety te 325 stron raportu nam w tym nie pomoże, bo jego autor Maciej Świrski notorycznie mija się z prawdą. Nie rozumie swojej roli ani zadań stojących przed instytucją, którą kieruje. Zamiast stać na straży wolności słowa, zajmuje się prześladowaniem niezależnych dziennikarzy i redakcji. Zamiast pogłębiać demokrację, atakuje osoby i instytucje, które jej bronią. Zamiast dążyć do pluralizmu, narzuca swój prywatny, kościółkowy światopogląd, jest ślepy na mowę nienawiści w PiS-owskich mediach, za to chętnie karze i prześladuje niezależnych dziennikarzy.</utt>
      <utt t="interrupt" by="Głos z sali">Przeproś policjanta.</utt>
      <utt t="norm">Majstruje i opóźnia procesy koncesyjne. Nie zauważa nieprawidłowości finansowych i okradania państwowych nadawców przez PiS-owskie gwiazdy ekranu i mikrofonu.</utt>
      <utt t="interrupt" by="Poseł Andrzej Śliwka">Przeproś policjanta.</utt>
      <utt t="norm">Słowem robi wszystko to, przed czym Krajowa Rada Radiofonii i Telewizji powinna nas bronić. Ten raport nadaje się tylko do niszczarki, pan Świrski – do zwolnienia. Na szczęście też pomimo tego destrukcyjnego wpływu krajowej rady udało się</utt>
      <utt t="reaction">Dzwonek</utt>
      <utt t="norm">odzyskać prawdziwie publiczną, a nie partyjną telewizję.</utt>
      <utt t="reaction">Oklaski</utt>
      <utt t="interrupt" by="Głos z sali">Czemu ścigasz policjanta?</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam panią poseł Wandę Nowicką, klub parlamentarny Lewicy.</utt>
    </speech>
    <speech speaker="Poseł Wanda Nowicka">
      <utt t="norm">Szanowna Pani Marszałkini! Wysoka Izbo! Tępa, partyjna propaganda, hejt, brak jakiejkolwiek neutralności czy obiektywizmu, nienawiść – to są cechy tej telewizji, tzw. publicznej, choć z publiczną nie miała nic wspólnego, do której doprowadził PiS wraz z usłużnym panem Świrskim kierującym Krajową Radą Radiofonii i Telewizji.</utt>
      <utt t="interrupt" by="Głos z sali">Jak pani traktuje pracowników swojego biura?</utt>
      <utt t="interrupt" by="Głos z sali">Karimat tam nie ma?</utt>
      <utt t="interrupt" by="Głos z sali">Lewica wyzyskuje pracowników biur poselskich.</utt>
      <utt t="norm">To, do czego doprowadziliście, to jest po prostu degrengolada, to jest demoralizacja, jeśli chodzi o krajową radę, która to powinna stać na straży obiektywizmu mediów publicznych, która powinna dbać o standardy w telewizji publicznej, robiła wszystko, żeby utrzymać tę tępą, PiS-owską propagandę, która miała służyć tylko jednej partii. Uczestnicy debat publicznych, bo mnie się zdarzało bywać w tych programach, byli poddawani presji, nie mieli szansy na swobodną wypowiedź, byli zakrzykiwani zgodnie z tymi standardami, które są wam tylko znane tutaj, na tej sali. Ta telewizja po prostu szerzyła nienawiść i była kompletnie zdemoralizowana. Panie Świrski! Pan naprawdę powinien podać się</utt>
      <utt t="reaction">Dzwonek</utt>
      <utt t="norm">do dymisji, bo to, co pan zrobił, zasługuje na najwyższą karę. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Anna Paluch">…z szacunkiem traktować swoich pracowników.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Witolda Tumanowicza, klub Konfederacja. Nie widzę pana posła. Zapraszam pana posła Jacka Świata, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Jacek Świat">
      <utt t="norm">Pani Marszałek! Szanowni Państwo! Dla koalicji 13 grudnia media kończą się i zaczynają na mediach publicznych. To jest jakaś obsesja. Więc przypomnę, zresztą po raz kolejny, że rynek medialny jest całością i jako całość powinien stanowić pluralistyczną, podkreślam: pluralistyczną, wielobarwną paletę, dającą każdemu obywatelowi szansę dostępu do informacji, komentarza. A więc pytanie do pana prezesa: Jak ocenia pan stan pluralizmu obecnie na rynku medialnym w interesującej pana dziedzinie, czyli radiofonii i telewizji? Czy krajowa rada ma w istocie narzędzia, by na tym całym rynku medialnym, radiofoniczno-telewizyjnym zapewnić różnorodność i pluralizm? A jak wygląda wasza wolność słowa, to przekonaliśmy się tu, na tej sali przed chwilą, kiedy wasi przedstawiciele ponad 20 minut zamiast na sprawozdania poświęcili na tępą partyjną propagandę.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Macieja Wróbla, Klub Parlamentarny Koalicja Obywatelska. Zapraszam, panie pośle.</utt>
    </speech>
    <speech speaker="Poseł Maciej Wróbel">
      <utt t="norm">Pani Marszałek! Wysoka Izbo! Panie Przewodniczący! W swoim wystąpieniu powiedział pan: regulator musi być niezależny, by nie ulegał naciskom politycznym. To co to były za hołdy, uśmiechy i ukłony w stronę tej części sali? Pan nawet nie ukrywa, że nie jest pan niezależnym przewodniczącym Krajowej Rady Radiofonii i Telewizji. W swoim niespełna 200-stronicowym sprawozdaniu sporo uwagi poświęca pan kilkunastu ostatnim dniom ubiegłego roku, kiedy telewizja publiczna była właśnie wyrywana z rąk Prawa i Sprawiedliwości, a przekazywana była obywatelom, ale nie mówi pan nic o manipulacjach…</utt>
      <utt t="reaction">Poruszenie na sali</utt>
      <utt t="norm">Cichutko. …jednostronnym przekazie, braku drugiej strony w relacjach reporterskich czy setkach fragmentów wyrwanych z kontekstu dla uzyskania oczekiwanego dla władzy efektu przez okrągłe 12 miesięcy ubiegłego roku.</utt>
      <utt t="interrupt" by="Głos z sali">Zobaczy pan swoje materiały z czasów Platformy.</utt>
      <utt t="norm">To ja też o kilkunastu dniach ubiegłego roku. Eksperci Stowarzyszenia przeciw Antysemityzmowi i Ksenofobii przez 3 tygodnie oglądali pięć programów TVP, w tym „Wiadomości”. Policzyli, w którym programie było najwięcej mowy nienawiści, kto zabierał głos i kto był celem ataków. 41 ataków w wykonaniu dziennikarzy, 25 ataków w wykonaniu polityków, 13 ataków, które wypłynęły z ust zaproszonych do programów pseudoekspertów. Przez 3 tygodnie. Panie Przewodniczący! Pytanie: Ile razy pan zareagował w sprawie mowy nienawiści czy może pan po prostu się z tym zgadzał i pasjami to oglądał? W końcu jest pan talibem PiS-u. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">A pan Platformy.</utt>
      <utt t="interrupt" by="Głos z sali">Wstyd!</utt>
      <utt t="interrupt" by="Poseł Anna Paluch">Wstyd! Pan się powinien schować pod ławkę.</utt>
    </speech>
    <speech speaker="Wicemarszałek Dorota Niedziela">
      <utt t="norm">Czy pani poseł Paluch ma jeszcze coś do powiedzenia? Poczekamy, aż pani skończy.</utt>
      <utt t="interrupt" by="Poseł Anna Paluch">Za chwilę się wypowiem w pytaniach.</utt>
      <utt t="norm">Ja bym bardzo radziła, pani poseł, żeby jednak się wypowiadać w pytaniach, a nie pokrzykiwać na sali. Dziękuję bardzo. Zapraszam pana posła Krzysztofa Muławę, klub Konfederacja.</utt>
      <utt t="interrupt" by="Głos z sali">Mulawa.</utt>
      <utt t="norm">Bardzo przepraszam. Pan poseł Krzysztof Mulawa, Klub Poselski Konfederacja.</utt>
    </speech>
    <speech speaker="Poseł Krzysztof Mulawa">
      <utt t="norm">Pani Marszałek! Wysoka Izbo! Pierwszy rząd Donalda Tuska. Sytuacja w mediach publicznych woła o pomstę do nieba. Brak pluralizmu, brak rzetelnej informacji, jaka powinna charakteryzować media publiczne, brak zaufania do wszystkiego, co płynęło z kanałów telewizji publicznej. Nastąpiła zmiana władzy. Miało być lepiej, a wyszło na tym samym żenującym poziomie. Zaufanie do mediów publicznych było, a i owszem, ale do jedynie słusznej linii, do partii, do Prawa i Sprawiedliwości. Telewizja, którą zarządzał pan Kurski, osiągnęła niespotykane poziomy hipokryzji i bezczenności, kiedy wbrew wyrokowi sądu nie opublikowała przeprosin w trybie wyborczym zarządzonych przez sąd. Dostaliście za to swoją karę – nie rządzicie. Byliście fatalni, tego nie da się podważyć, ale macie godnych następców, patrząc na fatalne wyniki oglądalności za czasów pana Tuska.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam panią poseł Joannę Lichocką, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Joanna Lichocka">
      <utt t="norm">Pani Marszałek! Wysoki Sejmie! Morze hipokryzji, żeby oczywiście nie powiedzieć: morze hejtu, szczucia, manipulacji, kłamstwa. To słyszeliśmy od państwa przedstawicieli, jesteśmy do tego przyzwyczajeni, ale przypomnę, że przed 2015 r. tutaj, na tej sali broniliście upartyjnionych do bólu swoich mediów zagarniętych przez Platformę Obywatelską i PSL. Przecież w 2015 r. zaangażowałam się w działalność polityczną właśnie z powodu tego, żeby tę autorytarną władzę, walczącą z wolnością mediów odsunąć od władzy. 8 lat temu mówiłam tutaj, też w pytaniach, że minuty nie starczy, żeby wymienić wszystkich dziennikarzy, których wyrzuciliście, świetnych dziennikarzy, jak tylko przejęliście władzę. Nie macie pojęcia o wolności słowa, nie macie pojęcia o pluralizmie mediów, a pluralizm mediów to jest prawo obywateli do informacji zróżnicowanych, do publicystyki z różnymi opiniami, do różnych kanałów telewizyjnych. Pilot jest prawem wyboru, jest prawem wolności. Wy chcecie to skasować. Skasowaliście to, zagarniając nielegalnie w tej chwili media publiczne. Za to odpowiecie. Dlatego krzyczymy: będziecie siedzieć. Bo odpowiedzialni za to, pani marszałek, Wysoki Sejmie, rząd, minister kultury, premier, a także większość sejmowa muszą być rozliczeni, bo to łamie konstytucyjne zasady wolności słowa, prawo Polaków do informacji.</utt>
      <utt t="reaction">Dzwonek</utt>
      <utt t="norm">Dlatego Telewizja Republika tak rośnie, jeśli chodzi o oglądalność, a zagarnięte przez was media szurają po dnie. Bo Polacy wybierają…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Joanna Lichocka">
      <utt t="norm">…wolność. Wy tego kompletnie nie rozumiecie. Umiecie tylko kłamać.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Krzysztofa Piątkowskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Krzysztof Piątkowski">
      <utt t="norm">Pani Marszałek! Panie i Panowie Posłowie! Kilka słów o niepotrzebnej, ale bardzo szkodliwej Radzie Mediów Narodowych. Ustawa o Radzie Mediów Narodowych określa jej zadania i kompetencje i sprowadza je przede wszystkim do powoływania i odwoływania składów osobowych organów jednostek publicznej radiofonii i telewizji oraz Polskiej Agencji Prasowej. Zadania, o których mowa, rada powinna zgodnie z ustawą wykonywać, kierując się potrzebą zapewnienia rzetelnego wypełniania przez spółki ich ustawowych zadań oraz ochrony ich samodzielności i niezależności redakcyjnej. Jak to było w rzeczywistości? Kogo powoływaliście na te stanowiska? Kim byli ci państwa nominaci? Warto o tym mówić. Jeśli ktoś ma wątpliwości, że to byli partyjni nominaci, to wystarczy spojrzeć na listę i się poprzyglądać tym nazwiskom. Kogo powoływała Rada Mediów Narodowych? Tu świetny jest np. łódzki przykład. Wiemy, kto został szefem tamtejszego radia. Przede wszystkim nie miał żadnego doświadczenia. O tym też wiemy. Z rozbrajającą szczerością w rozmowie rekrutacyjnej przyznał się do tego, że nie ma żadnego doświadczenia, nie zna się na tym, choć się tym interesuje. Takich wybitnych ekspertów i specjalistów państwo wybierali na te stanowiska. Ważne było jedno: lojalność w stosunku do partii Prawo i Sprawiedliwość. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam panią poseł Dominikę Chorosińską, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Dominika Chorosińska">
      <utt t="norm">Pani Marszałek! Jak można w XXI w. w demokratycznym państwie wyłączyć sygnał telewizji milionom Polek i Polaków tylko dlatego, że nie podoba się to, co ta telewizja mówi, inaczej, że nie mówi tego, co byśmy chcieli, aby mówiła? Konstytucja, demokracja, wolność słowa – to państwo skandowali. Te same osoby, które złamały prawo, złamały konstytucję, skandowały to w poprzedniej kadencji, w tej kadencji. Widzimy puste słowa, nic nieznaczące, bo przypomnę, że wciąż mamy obowiązujący art. 27 ust. 3 ustawy o radiofonii i telewizji – on nigdy nie został uchylony – który mówi o tym, że tylko Rada Mediów Narodowych może powołać lub odwołać nowy zarząd. Panie Przewodniczący Świrski! Stal hartuje się w ogniu. Bardzo panu współczuję tego ataku, hejtu, nienawiści. Jesteśmy z panem, przynajmniej ja osobiście, mogę mówić za siebie. Jestem dumna, że mamy takiego przewodniczącego, który tak dzielnie broni, bo wielu innych ludzi załamałoby się psychicznie. Ten człowiek jest niszczony. Nie ma na to zgody.</utt>
      <utt t="interrupt" by="Poseł Jerzy Meysztowicz">Aż się popłakał chyba.</utt>
      <utt t="norm">Mam pytanie: Szanowny panie przewodniczący, czy mógłby pan powiedzieć, jak wygląda w tej chwili oglądalność programów TVP, może TVP Info, od listopada do teraz? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Krzysztofa Mieszkowskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Krzysztof Mieszkowski">
      <utt t="norm">Pani Marszałkini! Wysoka Izbo! Dominika Chorosińska, posłanka, nie straciła swoich aktorskich atrybutów. Była świetną aktorką w Teatrze Polskim we Wrocławiu za mojej dyrekcji.</utt>
      <utt t="interrupt" by="Poseł Anna Paluch">Proszę pytać, a nie wyzłośliwiać się pod adresem koleżanki.</utt>
      <utt t="norm">Proszę państwa, odczytam test, który już kilkakrotnie przywoływałem podczas posiedzeń sejmowej komisji kultury, który jest wygłaszany na falach Programu 1 Polskiego Radia, Trójki, Polskiego Radia 24, Programu 2 Polskiego Radia. Ten tekst brzmi następująco: Krajowa Rada Radiofonii i Telewizji Macieja Świrskiego od początku roku nie przekazuje rozgłośniom regionalnym należnego abonamentu. To wasze pieniądze, dzięki którym powstaje misyjny program.</utt>
      <utt t="interrupt" by="Poseł Krzysztof Szczucki">Przecież są w likwidacji.</utt>
      <utt t="norm">Krajowa Rada Radiofonii i Telewizji szkodzi rozgłośniom i słuchaczom. Bez tych pieniędzy nie będzie nas dla was. To nie są politycy, to są dziennikarki i dziennikarze, którzy upominają się po prostu o swoje pieniądze i normalny stosunek Krajowej Rady Radiofonii i Telewizji do ich pracy. Pan, panie Świrski, tę pracę totalnie lekceważy.</utt>
      <utt t="interrupt" by="Głos z sali">Panie przewodniczący Świrski.</utt>
      <utt t="norm">Poseł Wojciech Król w swoim znakomitym wystąpieniu przywoływał wypowiedź pana Marcina Wolskiego, choć nie w całości ją przytoczył. Jeszcze jedno zdanie przywołam, które jest bardzo istotne w tym kontekście. Otóż Marcin Wolski tak spuentował tę swoją wypowiedź: w PiS-ie zwyciężyła logika stalinowska – kto nie jest z nami, jest przeciwko nam.</utt>
      <utt t="interrupt" by="Poseł Waldemar Andzel">Chyba o sobie mówisz.</utt>
      <utt t="norm">I jeszcze jeden cytat, bardzo istotny, z 2016 r., z 2017 r.</utt>
      <utt t="reaction">Dzwonek</utt>
      <utt t="norm">To jest opinia Rady Języka Polskiego, która wypowiadała się na temat pasków nienawiści. Zbadała ich ok. 300. Zresztą w czasach telewizji Kurskiego najważniejszą i najbardziej wyrafinowaną formą dziennikarską była nagonka, której najlepszym dowodem, ofiarą był Paweł Adamowicz.</utt>
      <utt t="interrupt" by="Głos z sali">Czas to pieniądz, panie pośle.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Krzysztof Mieszkowski">
      <utt t="norm">Rada Języka Polskiego o paskach nienawiści: język jest tu traktowany nie jako dobro społeczne, lecz jako instrument w walce politycznej służący Prawu i Sprawiedliwości w celu kreacji własnej wizji świata i narzucaniu jej obywatelom.</utt>
      <utt t="interrupt" by="Poseł Anna Paluch">Każdy będzie miał dwukrotność?</utt>
      <utt t="norm">Proszę to przemyśleć. To jest naprawdę bardzo głęboka, sensowna myśl.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Annę Paluch, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Anna Paluch">
      <utt t="norm">Wysoka Izbo! Dostęp do rzetelnej informacji to jest fundament państwa prawa, a my w ciągu ostatnich miesięcy mamy do czynienia z przemilczaniem, z pomijaniem pewnych informacji, żeby się Polacy nie stresowali, żeby ten rząd, który się w błyskawicznym tempie zużywa, nie zużywał się szybciej. Szanowni państwo, nic nowego pod słońcem. Właśnie z tym mieliśmy do czynienia za pierwszych waszych rządów. Pamiętamy wasze wtargnięcie do redakcji „Wprost” z funkcjonariuszami służb, pamiętamy to wydzieranie laptopów, pamiętamy doskonale tę czystkę w „Rzeczpospolitej” w 2012 r. Inaczej nie potraficie zarządzać mediami. Media wolne, media swobodne są waszym wrogiem. Dlatego chcę naprawdę z głębi serca podziękować panu przewodniczącemu Świrskiemu, że stoi na straży równowagi mediów, rzetelności mediów. I pytanie retoryczne, proszę państwa: Czy instytucji w likwidacji przekazuje się środki na działalność? I jaka to jest działalność misyjna, kiedy wulgarną aktorkę znaną z reklam, teraz się, że tak powiem, uwieńcza, nagradza programem w tzw. publicznej telewizji? Stąd też moje pytanie do pana przewodniczącego: Jaki jest spadek dochodów spowodowany tym kilkudniowym wyłączeniem telewizji publicznej w czasie tego ataku pałkowników?</utt>
      <utt t="reaction">Dzwonek</utt>
      <utt t="norm">Ile zyskały media prywatne na radykalnym spadku oglądalności, a zatem też spadku wpływów z reklam telewizji publicznej? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Piotra Adamowicza, Klub Parlamentarny Koalicja Obywatelska.</utt>
    </speech>
    <speech speaker="Poseł Piotr Adamowicz">
      <utt t="norm">Pani Marszałek! Wysoka Izbo! Jednak się chyba odniosę do tego, co przed chwilą powiedziała pani poseł Paluch. Pani poseł droga, pragnę pani przypomnieć takie powiedzenie, taki slogan: ciemny lud to kupi. Sugerowałbym też, że pani nie przywoływała sytuacji dziennika „Rzeczpospolita”…</utt>
      <utt t="interrupt" by="Poseł Agnieszka Wojciechowska van Heukelom">Jasnowidz się znalazł.</utt>
      <utt t="interrupt" by="Poseł Anna Paluch">Jak na razie to wy wchodzicie z pałkami.</utt>
      <utt t="norm">Sugeruję pani, żeby pani nie przywoływała sytuacji dziennika „Rzeczpospolita”…</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, czy mogę na chwileczkę przerwać? Pani poseł Paluch, zwracam pani uwagę, że zakłóca pani obrady Sejmu. Przy każdej wypowiedzi posła pani pokrzykuje. Wszyscy staramy się zachować jakąś kulturę…</utt>
      <utt t="interrupt" by="Poseł Anna Paluch">Ale pan poseł zwraca się do mnie. Odpowiadam.</utt>
      <utt t="norm">Ja teraz mówię, pani poseł. Staramy się zachować jakąś kulturę na tej sali, pani poseł mogła powiedzieć, co chciała, przedłużyłam pani czas. Bardzo proszę o nieprzeszkadzanie innym w wypowiadaniu się.</utt>
      <utt t="interrupt" by="Poseł Anna Paluch">Pani marszałek, nie udziela pani czasu na.... Pan poseł odnosił się do mnie.</utt>
      <utt t="norm">Pani poseł, zakłóca pani obrady Sejmu. Po raz pierwszy panią upominam. Bardzo dziękuję.</utt>
      <utt t="reaction">Oklaski</utt>
      <utt t="norm">Bardzo proszę, panie pośle.</utt>
    </speech>
    <speech speaker="Poseł Piotr Adamowicz">
      <utt t="norm">Dziękuję, pani marszałek. Odnosząc się do kwestii „Rzeczpospolitej”, chcę powiedzieć, proszę pani, tak: otóż pani na pewno o tym nie wie, ale zostałem wyrzucony z pracy w „Rzeczpospolitej” przez ekipę związaną z wami, w roku bodajże 2010. Sprawę w sądzie pracy wygrałem. Przechodząc do meritum, w zasadzie należałoby zadać następujące pytanie. Otóż Senat odrzucił obydwa sprawozdania.</utt>
      <utt t="interrupt" by="Poseł Anna Paluch">Ale to wy odrzuciliście.</utt>
      <utt t="norm">Z pewnością dziś też odrzucimy te sprawozdania. W zasadzie to pytanie jest do pana prezydenta Andrzeja Dudy: Czy zaakceptuje obie decyzje obu Izb czy też nie? Czy też zgodzi się z tym, co powiem za chwilę? Otóż analiza twardych danych udostępnionych, podkreślam, przez nadawców jednoznacznie wskazuje, że w okresie przedwyborczym występowała ogromna dysproporcja między czasem przydzielanym partiom politycznym.</utt>
      <utt t="reaction">Dzwonek</utt>
      <utt t="norm">I tak w programach TVP na przedstawienie stanowisk wówczas rządzącej koalicji pod nazwą Zjednoczona Prawica przeznaczono niemal 80% czasu antenowego, natomiast na prezentację stanowisk wówczas opozycyjnych ugrupowań – niewiele ponad 21%. To są twarde dane udostępnione przez nadawców publicznych. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Anna Paluch">Sprostowanie.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Bardzo proszę, pan poseł Piotr Gliński, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Piotr Gliński">
      <utt t="norm">Pani Marszałek! Wysoki Sejmie! Panie Przewodniczący! Mam pytanie. Wszyscy wiemy, że w grudniu 2003 r. media publiczne zostały przejęte…</utt>
      <utt t="interrupt" by="Głos z sali">2003?</utt>
      <utt t="norm">…w sposób siłowy, bezprawnie, z wykorzystaniem silnych panów, z wykorzystaniem także kancelarii prawnych. W każdym razie był to zamach na media publiczne. Moje pytanie jest proste: Jakie ogólne straty są w tych trzech spółkach, spółkach regionalnych, radiowych? Bo z wstępnych szacunków, które robiliśmy, wynika, że straty, jakie poniosło polskie państwo w związku z tym napadem na media publiczne i zniszczeniem mediów publicznych, a w związku z tym – zniszczeniem także polskiej demokracji, bo demokracja bez mediów publicznych nie może funkcjonować… Jak wysokie są te straty? Ile wynoszą te straty? Według wstępnych obliczeń wynosiły one miliardy złotych. Jakie sankcje prawne grożą osobom odpowiedzialnym za te bezprawne działania? Państwo faktycznie osiągacie jeden ze swoich celów, który od dawna był realizowany – wspominano o tym</utt>
      <utt t="reaction">Dzwonek</utt>
      <utt t="norm">, chodzi m.in. o redakcję „Rzeczpospolitej” – czyli zniszczenie niezależnych, wolnych mediów i mediów publicznych w Polsce. I to wam się faktycznie udaje. Gratuluję. Tylko że na tym traci nie tylko polska demokracja, ale po prostu Polska. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Witolda Zembaczyńskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Witold Zembaczyński">
      <utt t="norm">Wielce Szanowna Pani Marszałkini! Szanowne Osoby Poselskie!</utt>
      <utt t="interrupt" by="Głos z sali">Osoby poselskie…</utt>
      <utt t="interrupt" by="Poseł Agnieszka Wojciechowska van Heukelom">Ja się identyfikuje jako kobieta, nie jako osoba poselska.</utt>
      <utt t="interrupt" by="Głos z sali">Osoby naleśnikowe.</utt>
      <utt t="norm">Z politologicznego punktu widzenia ujmując to, z czym mieliśmy do czynienia w okresie, który obejmuje to sprawozdanie, czyli jeszcze w 2023 r., można powiedzieć, że w Polsce funkcjonowała wtedy spin dyktatura. To jest taki reżim Jarosława Kaczyńskiego, w którym trzymanie ludzi było uzyskiwane poprzez oddziaływanie mediami publicznymi na percepcję obywateli, ich świadomość i sposób myślenia. Dlatego tak głośno dzisiaj wyjecie, dlatego sam prezes zaszczycił początek tej debaty swoją obecnością i dlatego pan przewodniczący Świrski tam, w rogu sali plenarnej kryje się, zasłaniając twarz dłońmi. Zdajecie sobie sprawę z tego, że ten reżim funkcjonować w obecnych okolicznościach dłużej po prostu nie może. Straciliście zbrojne ramię, które dzień w dzień karmiło widzów nienawiścią, propagandą, fejkiem, manipulacją i było takim narracyjnym pasem transmisyjnym z Moskwą.</utt>
      <utt t="reaction">Wesołość na sali</utt>
      <utt t="norm">Szukacie dzisiaj pocieszenia w TVP Republice. Tam się gnieździcie, powielając te swoje kłamstwa, kłamstewka, manipulacje i wzajemnie afirmując swoje konfabulacje. Dlatego sprawozdanie z działalności Krajowej Rady Radiofonii i Telewizji nie może być przyjęte. To nie była działalność, a jeżeli można byłoby nazwać to jakąś działalnością, to ewentualnie działalnością przestępczą. Co istotne, panie przewodniczący Świrski, kiedy pan mógł</utt>
      <utt t="reaction">Dzwonek</utt>
      <utt t="norm">, karmił pan ludzi tymi paskami, tą propagandą, tym reżimowym ściekiem, a teraz bierze pan spółki medialne głodem. Proszę odblokować pieniądze, niech one trafią m.in. do spółek takich jak radio Opole. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo.</utt>
      <utt t="reaction">Wypowiedź poza mikrofonem</utt>
      <utt t="norm">Nie wiem dokładnie, ale chyba pan poseł o coś pytał.</utt>
      <utt t="interrupt" by="Poseł Marcin Porzucek">Tak, miałem pytanie.</utt>
      <utt t="norm">Jeżeli pan poseł ma pytanie do mnie, to bardzo proszę podejść, ja bardzo chętnie wysłucham, tylko proszę nie pokrzykiwać.</utt>
      <utt t="reaction">Wypowiedź poza mikrofonem</utt>
      <utt t="norm">Ale panie pośle, jeśli pan ma pytanie… Nie słyszę pana.</utt>
      <utt t="interrupt" by="Poseł Paweł Jabłoński">Marszałek Hołownia mówi, że z każdej pozycji słychać.</utt>
      <utt t="norm">Jak pan podejdzie, to ja pana wysłucham, ale bardzo proszę nie pokrzykiwać. Bardzo chętnie wysłucham, co ma pan do powiedzenia, tylko proszę podejść do mnie. Dziękuję bardzo. Zapraszam pana posła Kazimierza Smolińskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Kazimierz Smoliński">
      <utt t="norm">Pani Marszałek! Wysoka Izbo! Konstytucja w art. 213 jednoznacznie stanowi, że Krajowa Rada Radiofonii i Telewizji stoi na straży wolności słowa. Tej wolności po 2007 r. do 2015 r. bardzo często nie było. Pewnie już jest niewielu posłów, którzy pamiętają ten okres, gdy wychodziliśmy na konferencje prasowe i nikogo, z żadnej telewizji, a szczególnie z publicznej, nie było wówczas na naszych konferencjach – konferencjach posłów opozycyjnych. Czy potem kiedykolwiek was to spotkało? Nie, tak nie było, wolność słowa była. Stoi na straży prawa do informacji. Tego prawa do informacji też odmawialiście, tej informacji też nie było, szczególnie jeśli chodzi o naszą stronę, opozycyjną. Stoi na straży interesu publicznego w radiofonii i telewizji. Jaki był ten interes publiczny w radiofonii i telewizji za waszych czasów? Najważniejszy jest interes prywatnych mediów, publiczne trzeba zniszczyć. I to wam się udało. Zniszczyliście media publiczne. Miliardy dochodów z reklam przepłynęły z mediów publicznych do prywatnych. To ma znamiona przestępstwa i to na pewno będzie badane. Panie przewodniczący, czy prawdą jest, że jeżeli jest uregulowany stan prawny obecnych mediów publicznych, czy to telewizji, czy to lokalnych oddziałów, to pan przekazuje środki</utt>
      <utt t="reaction">Dzwonek</utt>
      <utt t="norm">, czy tylko tam nie przekazuje pan środków, gdzie ten stan jest jeszcze prawnie nieuregulowany? Zniszczyliście media publiczne.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam panią poseł Elżbietę Annę Polak, Klub Parlamentarny Koalicja Obywatelska.</utt>
      <utt t="interrupt" by="Poseł Krzysztof Ciecióra">Idzie rtęć.</utt>
    </speech>
    <speech speaker="Poseł Elżbieta Anna Polak">
      <utt t="norm">Pani Marszałkini! Wysoka Izbo! Nikt już nigdy…</utt>
      <utt t="interrupt" by="Poseł Krzysztof Ciecióra">Gdzie jest rtęć?</utt>
    </speech>
    <speech speaker="Wicemarszałek Dorota Niedziela">
      <utt t="norm">Przepraszam, pani poseł, chwileczkę. Panie pośle Jabłoński, czy pan ma coś do powiedzenia?</utt>
      <utt t="interrupt" by="Poseł Paweł Jabłoński">Ja nic nie mówię, pani marszałek. Bardzo przepraszam, ja się jednym słowem nie odezwałem. Proszę mnie przeprosić.</utt>
      <utt t="norm">W takim razie bardzo przepraszam.</utt>
      <utt t="reaction">Wypowiedź poza mikrofonem</utt>
      <utt t="norm">Panie pośle, czy pan ma coś do powiedzenia? Naprawdę bardzo proszę. Pierwszy raz słyszę, że pan, zawsze zachowujący się z pełną kulturą, pokrzykuje takie rzeczy, jak wchodzi na mównicę pani poseł.</utt>
      <utt t="interrupt" by="Poseł Agnieszka Wojciechowska van Heukelom">A co krzyknął?</utt>
      <utt t="norm">Proszę się zastanowić. Zachowujmy się w porządku, dobrze? Nie możemy tyle ciśnienia wytrzymać? Bardzo pana proszę.</utt>
      <utt t="interrupt" by="Głos z sali">Kolega chciał się spytać o rtęć.</utt>
      <utt t="norm">Bardzo proszę, pani poseł.</utt>
    </speech>
    <speech speaker="Poseł Elżbieta Anna Polak">
      <utt t="norm">Wysoka Izbo! Nikt już nigdy nie powinien zgodzić się na tak wielką degenerację mediów publicznych jak za czasów rządu PiS – partyjność przekazu, milionowe zarobki, dzielenie Polaków, czysty hejt, propaganda bez żadnych hamulców.</utt>
      <utt t="interrupt" by="Głos z sali">Gdzie rtęć?</utt>
      <utt t="norm">Słyszeliśmy przed chwilą nieustanne podjudzanie do agresji…</utt>
      <utt t="interrupt" by="Poseł Marcin Porzucek">To brzydkie słowo, antysemickie.</utt>
      <utt t="norm">…bez granic, całkowity upadek dziennikarstwa. Publiczne media, zamiast realizować misję, realizowały politykę Prawa i Sprawiedliwości – politykę nienawiści, szyderstwa i szczucia.</utt>
      <utt t="interrupt" by="Poseł Marek Suski">Chodzi o rtęć?</utt>
      <utt t="norm">Z lubuskiego podwórka: radio publiczne, Radio Zachód, 79% czasu antenowego, 3% dla Koalicji Obywatelskiej.</utt>
      <utt t="interrupt" by="Głos z sali">3% rtęci.</utt>
      <utt t="norm">Takie było radio publiczne za czasów rządów Prawa i Sprawiedliwości. I teraz pytanie – skoro tak atakujecie i się pytacie – do pana przewodniczącego: Kto z imienia i nazwiska zlecał te podłe paszkwile na mój temat? Tylko w jednym roku 249 razy. Prawdziwa hurtownia</utt>
      <utt t="reaction">Dzwonek</utt>
      <utt t="norm">nienawiści, kłamstwa i fałszywej propagandy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Waldemara Andzela, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Waldemar Andzel">
      <utt t="norm">Pani Marszałek! Wysoka Izbo! Koalicja 13 grudnia w grudniu 2023 r. przeprowadziła zamach na media publiczne: Telewizję Polską, Polskie Radio, Polską Agencję Prasową. Silni panowie przyszli i siłowo zajęli w sposób skandaliczny te media. Byłem świadkiem tych zdarzeń, tego, jak siłowo wkraczali oni do tych mediów, jak niszczyliście demokrację, podstawy demokracji. Tak dużo mówicie. Dzisiaj to jest propaganda tylko jednej strony. Telewizja publiczna właściwie niewiele się różni od TVN-u, tylko mówi językiem koalicji 13 grudnia. Chciałem spytać pana przewodniczącego Krajowej Rady Radiofonii i Telewizji, po pierwsze, o straty przez te zajęcia mediów niezgodne z prawem, a po drugie, o spadek oglądalności telewizji publicznej, w tym TVP Info. Chciałem jeszcze podziękować panu przewodniczącemu Krajowej Rady Radiofonii i Telewizji za to, że broni mediów publicznych, broni wolności słowa i stoi na straży tej wolności. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Franciszka Sterczewskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Franciszek Sterczewski">
      <utt t="norm">Szanowna Pani Marszałek! Wysoka Izbo! Zajmujemy się dziś ostatnią informacją roczną o TVP z czasów, gdy nadawała PiS-owską propagandę. Nareszcie skończył się ten ponury okres, a cała Polska może odetchnąć z ulgą. 21 grudnia 2023 r. program 19.30 przyciągnął miliony osób, które zobaczyły początek nowej jakości TVP. Już nie zatrudnia się partyjnych pseudodziennikarzy…</utt>
      <utt t="interrupt" by="Głos z sali">Ha, ha, ha!</utt>
      <utt t="norm">…już nie płaci się miliardów za szczucie na społeczność LGBT, na kobiety, na NGOs. Zamiast niszczenia społeczeństwa obywatelskiego media wspierają je i budują. Już nie pozwala się na naginanie faktów do opinii partii rządzącej. Oczywiście prawa strona tej sali może mieć inne zdanie, ale spójrzmy na twarde dane. W 2023 r. czas antenowy PiS w programach TVP wynosił niemal 3/4 czasu wszystkich programów.</utt>
      <utt t="interrupt" by="Poseł Paweł Jabłoński">Ale was też często pokazywali.</utt>
      <utt t="norm">Suma roszczeń w sprawach przeciwko TVP o naruszenie dóbr osobistych od 2016 r. do 2023 r. wynosi aż 10 mln zł. Te dane mówią same za siebie. Naszym zadaniem jest zapewnienie, żeby TVP, żeby media publiczne już raz na zawsze można było nazwać pluralistycznymi i niezależnymi, nie narodowymi, nie PiS-owskimi, ale ponadpartyjnymi, należącymi do wszystkich Polek i Polaków. Niech żyją wolne media. Dziękuję.</utt>
      <utt t="interrupt" by="Poseł Marek Suski">Właśnie nie jest.</utt>
      <utt t="interrupt" by="Poseł Paweł Jabłoński">Narodowe wam przeszkadzają, wiadomo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Pawła Jabłońskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Paweł Jabłoński">
      <utt t="norm">Bardzo dziękuję. Pani Marszałek! Wysoki Sejmie! Państwo Posłowie! Pan poseł Sterczewski, a wcześniej pani poseł Polak narzekali, że było was za mało w mediach publicznych. Przecież byliście tam bardzo często i bardzo dobrze, że byliście, bo gdyby nie media publiczne, to Polacy nie zobaczyliby w ubiegłych latach, jak pan poseł Sterczewski biega z reklamówką na granicy.</utt>
      <utt t="interrupt" by="Poseł Franciszek Sterczewski">100 razy w „Wiadomościach”.</utt>
      <utt t="norm">Dokładnie tak, Polacy mieli prawo to zobaczyć. Nie dowiedzieliby się o kłamstwach w sprawie rtęci, pani poseł Polak. To właśnie media publiczne informowały na ten temat Polaków. Dzisiaj ryby cały czas się pokazują w różnych rzekach, ale media publiczne jakoś o tym milczą. Taka jest sytuacja, wy do tego doprowadziliście.</utt>
      <utt t="interrupt" by="Poseł Krzysztof Mulawa">Panie pośle, powie pan o Konfederacji…</utt>
      <utt t="norm">Zlikwidowaliście media, które zapewniały dostęp do informacji, a zrobiliście podróbkę TVN-u. Polacy głosują pilotami. Oglądalność szoruje po dnie. Tak to dzisiaj wygląda. Możemy różnie oceniać jakość tego czy innego programu informacyjnego, ale przede wszystkim złamaliście prawo, na początku złamaliście prawo tymi fikcyjnymi czynnościami, aktami notarialnymi podpisanymi w kilku miejscach w Warszawie w teorii w ciągu, nie wiem, 1,5 godziny. Trwa postępowanie prokuratorskie, są zarzuty – oczywiście prokuratorzy się teraz nagle zmieniają. Tak naprawdę nie ma żadnego śledztwa. Jest próba, żeby tę sprawę po prostu zamieść pod dywan, ale spokojnie: ta sprawa zostanie rozliczona i pan Sienkiewicz przed tym nie ucieknie. Teraz przechodzę do kwestii stanu likwidacji. To naprawdę jest likwidacja, czy jest to czynność pozorna? To też będziemy wyjaśniać, bo łamiecie prawo każdego dnia, łamiecie prawo przede wszystkim</utt>
      <utt t="reaction">Dzwonek</utt>
      <utt t="norm">w tym zakresie, w którym gwarantuje ono Polakom dostęp do pluralizmu, czyli do rzetelnej informacji na każdy temat. Pan przewodniczący Świrski i pan przewodniczący Czabański stoją na straży tego prawa, dlatego właśnie trzeba ich w tym zakresie wspierać. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Małgorzatę Pępek, Klub Parlamentarny Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Pani Marszałek! Wysoka Izbo! Sprawozdanie Krajowej Rady Radiofonii i Telewizji jest nie do zaakceptowania. Ten organ zwyczajnie był w ostatnich latach przedłużeniem władzy PiS w mediach publicznych. Zamiast strzec ich przed upartyjnieniem, bronił interesów jednej słusznej dla siebie partii. Zresztą przewodniczący krajowej rady sam o sobie miał powiedzieć, że jest partyjnym talibem. Właśnie jak talib sam decyduje, czy coś jest złamaniem prawa, czy nie jest, sam karze nadawców, którzy myślą inaczej niż on, oraz ściga i zastrasza media, nie czekając na wyroki sądów. Tak nie powinien zachowywać się ktoś, kto zgodnie ze swoimi kompetencjami powinien zapewniać otwarty charakter radiofonii i telewizji, dlatego z głębokim przekonaniem i pełną świadomością wszyscy powinniśmy zagłosować za odrzuceniem tego sprawozdania. Nie bardzo rozumiem, skąd takie poruszenie po prawej stronie sali. Dziękuję.</utt>
      <utt t="interrupt" by="Poseł Paweł Jabłoński">Słuchamy pani z wielką uwagą. Jakie poruszenie?</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam pana posła Andrzeja Śliwkę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję. Pani Marszałek! Wysoka Izbo! Mam konkretne pytania do pana ministra Świrskiego. Panie ministrze, mówił pan o likwidacji TVP i Polskiego Radia, że są to czynności pozorne, ale podobno są także czynności, które nie są czynnościami pozornymi, które są podejmowane przez tych neoprezesów TVP w oddziałach regionalnych, np. czynności związane z likwidacjami jednostek terenowych. Czy pan minister ma w tym zakresie jakąkolwiek wiedzę? Czy np. taka jednostka jak Radio Elbląg w rzeczywistości miałaby zostać zlikwidowana? Mówił pan o bezprawnych działaniach ministra Sienkiewicza. Mówił pan o tym, że składane było zawiadomienie do prokuratury w tym zakresie. Poprosiłbym o informację, czy ma pan wiedzę, ilu prokuratorów referentów tych spraw się zmieniało i czy zmieniali się z tego powodu, że każdy prokurator referent, który dostawał akta sprawy, chciał stawiać zarzuty panu Sienkiewiczowi. To wtedy pan minister Bodnar swoją polityczną decyzją dokonywał zmiany referenta prowadzącego postępowanie. Na sam koniec mam trzecie pytanie. Panie ministrze, proszę powiedzieć, czy monitoruje pan sprawy związane z zarzutami dla dziennikarzy Telewizji Polskiej odnośnie jakości pracy. Słyszeliśmy ostatnio informację od pana redaktora Tomasza Marca, kiedyś z TVN, teraz</utt>
      <utt t="reaction">Dzwonek</utt>
      <utt t="norm">przez jakiś czas pracującego w TVP, który stwierdził, że dochodziło do naruszenia przepisów prawa. Dziś wiemy doskonale, że inni dziennikarze również odchodzą z Telewizji Polskiej ze względu na naciski polityczne. Mam pytanie do pana ministra: Czy pan minister to koordynuje, weryfikuje i podejmuje czynności w tym zakresie?</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Jerzego Meysztowicza, Klub Parlamentarny Koalicja Obywatelska.</utt>
    </speech>
    <speech speaker="Poseł Jerzy Meysztowicz">
      <utt t="norm">Pani Marszałek! Wysoka Izbo! Uważam, że dużym nadużyciem jest określanie mediów z okresu, kiedy rządziliście przez 8 lat, mianem mediów publicznych.</utt>
      <utt t="interrupt" by="Poseł Marek Suski">Teraz…</utt>
      <utt t="norm">Te media to była pralnia mózgów, media partyjne, upolitycznione do szpiku kości, więc absolutnie nie powinno się używać tego sformułowania. Mówicie do tego, że w tym okresie media były pluralistyczne. Mówiąc to, sami obrażacie swoją inteligencję. Dziwię się, że wy po prostu jesteście…</utt>
      <utt t="interrupt" by="Poseł Andrzej Śliwka">Ja pana…</utt>
      <utt t="norm">Czy ja się odzywam do pana? Czy może się pan …</utt>
      <utt t="interrupt" by="Poseł Andrzej Śliwka">Ja pana codziennie o godz. 20 widziałem.</utt>
      <utt t="norm">Wie pan co? Potwierdza pan jedną rzecz – straciliście władzę, ale buty, arogancji i chamstwa się nie pozbyliście.</utt>
      <utt t="interrupt" by="Poseł Andrzej Śliwka">Niech pan spojrzy w lustro.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle…</utt>
    </speech>
    <speech speaker="Poseł Jerzy Meysztowicz">
      <utt t="norm">Panie Przewodniczący! Mam do pana dwa pytania.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, momencik. Panie pośle Śliwka, po raz pierwszy zwracam panu uwagę, że zakłóca pan obrady Sejmu. Dziękuję bardzo.</utt>
      <utt t="interrupt" by="Poseł Andrzej Śliwka">Tylko przypominam panu posłowi, że codziennie był w telewizji.</utt>
      <utt t="norm">Proszę, panie pośle.</utt>
    </speech>
    <speech speaker="Poseł Jerzy Meysztowicz">
      <utt t="norm">Mam do pana dwa pytania. Rozmawiałem z dyrektorem Radia Kraków, który powiedział, że przez to, że nie otrzymał od pana pieniędzy z abonamentu, musiał pożyczyć w komercyjnym banku pieniądze na wypłaty.</utt>
      <utt t="interrupt" by="Głos z sali">Radio Kraków jest w stanie likwidacji.</utt>
      <utt t="norm">Mam takie pytanie: Czy zgodziłby się pan, żeby obciążyć pana wynagrodzenie tymi odsetkami, które trzeba będzie zapłacić, dlatego że zatrzymał pan publiczne pieniądze? Ciekaw jestem, czy pan to zrobi. I drugie pytanie, związane z tym, że to sprawozdanie obejmuje okres 2023 r., czyli okres wyborczy. Było bardzo dużo skarg właśnie na to, że telewizja publiczna, partyjna była wtedy rzeczywiście upolityczniona i niepluralistyczna.</utt>
      <utt t="reaction">Dzwonek</utt>
      <utt t="norm">Czy te skargi zostały jakoś rozstrzygnięte? Jaka liczba skarg wpłynęła do krajowej rady? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Kazimierza Bogusława Chomę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Kazimierz Bogusław Choma">
      <utt t="norm">Szanowna Pani Marszałek! Panie Ministrze! Wysoka Izbo! Z tej mównicy padło kilka cytatów z Orwella, więc też przytoczę jeden z nich: należenie do mniejszości, nawet jednoosobowej, nie czyni nikogo szaleńcem. Istnieje prawda, istnieje fałsz, lecz dopóki ktoś upiera się przy prawdzie, nawet wbrew całemu światu, pozostaje normalny. Normalność nie jest kwestią statystyki. Natomiast te wydarzenia, które się rozegrały 19 grudnia, i w następstwie te następne nie były żadną normalnością. Dziesiątki dziennikarzy dostawało wypowiedzenia e-mailami, było zagubionych, traktowanych jak rzeczy. Wielu z nich straciło pracę, wielu prawdopodobnie skierowało sprawy do sądu pracy i wygra. Naruszyliście podstawowe prawa konstytucyjne, doprowadziliście do stanu, że porównują Polskę do republik bananowych, jeśli chodzi o przejmowanie władzy. To jest wstyd. Jak możecie z tej mównicy w ogóle komentować te zdarzenia? Doskonale wiecie, że to było łamanie prawa</utt>
      <utt t="reaction">Dzwonek</utt>
      <utt t="norm">w sposób bezczelny i bezwzględny. Wstydźcie się.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Alicję Łuczak, Klub Parlamentarny Koalicja Obywatelska.</utt>
    </speech>
    <speech speaker="Poseł Alicja Łuczak">
      <utt t="norm">Pani Marszałkini! Wysoki Sejmie! O roli mediów jako czwartej władzy powiedziano już wystarczająco dużo. Dodam tylko, że skala manipulacji i kłamstw telewizyjnych, radiowych za czasów PiS była tak wielka, że przeciętny uczeń szkoły średniej, a już na pewno studenci pierwszego roku studiów humanistycznych z łatwością te kłamstwa i manipulacje rozpoznawali. Wyciągnęli też wnioski, głosując 15 października. Media za rządów PiS jątrzyły, dzieliły społeczeństwo, o czym m.in. pisała też Fundacja Batorego, która monitorowała wybory w Polsce.</utt>
      <utt t="interrupt" by="Poseł Paweł Jabłoński">Gratulujemy autorytetu.</utt>
      <utt t="norm">Cytuję: odnotowywane są przypadki agitacji wyborczej, manipulacji obrazem i dźwiękiem, fałszywych informacji oraz pomijanie istotnych tematów i wydarzeń. To tylko malutki wycinek.</utt>
      <utt t="interrupt" by="Poseł Paweł Jabłoński">Teraz są same dobre informacje.</utt>
      <utt t="norm">Nastąpił spadek oglądalności, bo zło jest atrakcyjne, bo ściek kłamstw, jaki się sączył z eteru, na szczęście się skończył. Może teraz trochę nudna jest ta telewizja, bo bez pasków nienawiści, agresji, bez ataków na migrantów, społeczność LGBT, nauczycieli, ale ona jest naprawdę publiczna. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Paweł Jabłoński">Ryby już nie są śnięte, tylko są uśmiechnięte.</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Zbigniewa Krzysztofa Kuźmiuka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Dziękuję bardzo. Pani Marszałek! Panie Przewodniczący! Mam dwie kwestie do pana. Pierwsza jest związana z utratą przez spółki Skarbu Państwa, spółki medialne wartości swojego potencjału, czego wyrazem jest wyraźny spadek oglądalności. Dość powiedzieć, że jeżeli chodzi o TVP Info, to jest to spadek 75-procentowy, a dwóch flagowych programów – prawie 20-procentowy. To w oczywisty sposób musi się przekładać na ten tort reklamowy. Chciałbym zapytać, czy jakoś oszacowaliście państwo straty z tego tytułu, bo przecież te pieniądze zostały wydane przez reklamodawców, ale najprawdopodobniej trafiły do innych podmiotów funkcjonujących na tym rynku. I drugi wątek, który pan poruszał, mówiąc, że likwidacja tych podmiotów medialnych, publicznych jest likwidacją pozorną. Przeznaczamy na tę pozorną likwidację całkiem rzeczywiste pieniądze publiczne. Dość powiedzieć, że do tej pory Komisja Finansów Publicznych opiniowała przekazanie aż trzech transz tych środków: 250 mln zł, 600 mln zł i teraz, zupełnie niedawno 425 mln zł. Razem to jest prawie 1,3 mld zł, który poszedł na podmioty będące w likwidacji. Chciałbym zapytać</utt>
      <utt t="reaction">Dzwonek</utt>
      <utt t="norm">, jak krajowa rada podchodzi do tego wątku. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Marię Koc, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Maria Koc">
      <utt t="norm">Bardzo dziękuję. Szanowna Pani Marszałek! Szanowny Panie Przewodniczący! Wysoka Izbo! Panie przewodniczący, pragnę podziękować panu i krajowej radzie za państwa pracę na rzecz pluralizmu mediów w Polsce. W tej sali przez stronę polityków koalicji rządzącej słowo: pluralizm jest odmieniane przez wszystkie przypadki. Mówicie państwo o bezstronności mediów, o równowadze, obiektywizmie, o szacunku do odmiennych poglądów. A co sobą państwo reprezentujecie? W swoich wystąpieniach sprawozdawcy komisji, a także politycy koalicji rządzącej wielokrotnie zdążyli obrazić pana przewodniczącego Macieja Świrskiego, członków Krajowej Rady Radiofonii i Telewizji, dziennikarzy, a także nas, posłów opozycji. Mówicie o pluralizmie, a posłuchajcie państwo samych siebie, tego, z jaką pogardą wypowiadacie się o ludziach mających odmienne poglądy. Szanowny Panie Przewodniczący! Pluralizm w mediach miał miejsce jeszcze kilka miesięcy temu. Polacy mieli wybór, jaką telewizję chcą oglądać, jakiego radia chcą słuchać. Teraz już tego wyboru nie mają. Po brutalnym, bezprawnym ataku na media publiczne, na Telewizję Polską, na Polskie Radio rynek medialny został zacementowany. Wszyscy mówią jednym głosem: dla poglądów prawicowych, konserwatywnych w mediach nie ma już teraz miejsca. Wyjątkami są Telewizja Republika i kilka mniejszych podmiotów, ale przecież to stanowczo za mało, zważywszy na strukturę naszego społeczeństwa.</utt>
      <utt t="reaction">Dzwonek</utt>
      <utt t="norm">Mam pytanie do pana przewodniczącego. Czy jako Krajowa Rada Radiofonii i Telewizji macie państwo narzędzia, aby zapobiec marnotrawieniu majątku telewizji publicznej i Polskiego Radia, wyprzedaży, niszczeniu potencjału? Słyszymy o tym, że zdemontowane zostało najnowocześniejsze w Europie studio telewizyjne na pl. Powstańców. Nie wiemy, co stało się z tym sprzętem, gdzie to studio się teraz mieści. Słyszeliśmy i słyszymy o wyrzucanych z pracy dziennikarzach, o niewypłacaniu im wynagrodzeń. Ten majątek jest niszczony. Z portalu internetowego TVP Info w styczniu zniknęło 5,5 mln stron materiałów dokumentalnych, kulturalnych, historycznych…</utt>
      <utt t="interrupt" by="Głos z sali">Pani marszałek, czas.</utt>
      <utt t="norm">…które wypracowywane były przez 20 lat. To jest cenzura, szanowni państwo, i z tym przecież musimy się mierzyć. Czy macie państwo narzędzia, żeby się temu przeciwstawić? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Marcina Porzucka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Marcin Porzucek">
      <utt t="norm">Pani Marszałek! Wysoka Izbo! Media publiczne powinny być obiektywne, powinny być wolne od politycznych wpływów, niemniej jednak każda demokratycznie wybrana władza ma, może mieć pewien wpływ na systemowe zmiany. Rząd Prawa i Sprawiedliwości, nasza większość, w demokratyczny sposób – poprzez regulacje ustawowe – kreował to, co mogło dziać się w mediach publicznych. A jak państwo się zachowywaliście? Czy przejmując władzę, zaproponowaliście jakąś ustawę? Czy ta ustawa była zaproponowana we wrześniu? Czy była zaplanowana w październiku, listopadzie, grudniu? Nie, nie ma jej do tej pory. Do tej pory nie przedstawiliście rozwiązań ustawowych, które mogłyby coś zmienić. Dlaczego? Bo oczywiście nie macie stosownej większości bądź też nie macie żadnego pomysłu na to, co zrobić z mediami publicznymi. Panie pośle Krawczyk, wspominał pan o „Minęła 8”, „Minęła 20”. Często bywałem w tym programie, pan zresztą również.</utt>
      <utt t="interrupt" by="Poseł Michał Krawczyk">Tak jest, potwierdzam.</utt>
      <utt t="norm">Zawsze było tak, że w „Minęła 8”, „Minęła 20” w TVP Info, przynajmniej każdego powszedniego dnia, było co najmniej dwóch posłów ówczesnej opozycji.</utt>
      <utt t="interrupt" by="Poseł Michał Krawczyk">Co to tłumaczy?</utt>
      <utt t="norm">Gdzie jest dzisiaj program „Minęła 8”? Kogo, proszę państwa, dzisiaj Polacy zobaczyli…</utt>
      <utt t="reaction">Wypowiedź poza mikrofonem</utt>
      <utt t="norm">Gdyby pan nie przeszkadzał… …w TVP Info po godz. 8? Czy było tam kilkoro przedstawicieli, w tym przedstawiciele największego klubu opozycyjnego, Prawa i Sprawiedliwości? Nie. Był pan minister Borys. A kto był wczoraj po godz. 20 w TVP Info?</utt>
      <utt t="reaction">Dzwonek</utt>
      <utt t="norm">Był pan Giertych, szeregowy poseł, oraz dwóch skrajnie anty-PiS-owskich komentatorów. Gdzie byli przedstawiciele Prawa i Sprawiedliwości? To jest ten obiektywizm, o którym pan mówił? Niech pan się wstydzi.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Jana Michała Dziedziczaka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Jan Michał Dziedziczak">
      <utt t="norm">Pani Marszałek! Wysoka Izbo! Panie Ministrze! Państwo Ministrowie! O co toczy się gra? Skąd te wściekłe ataki koalicji 13 grudnia na walczącą o pluralizm w mediach Krajową Radę Radiofonii i Telewizji? Żeby zrozumieć ten mechanizm, trzeba cofnąć się do sytuacji sprzed 2015 r. Wtedy, w 2013 r., 2014 r., włączaliśmy wieczorem serwisy informacyjne i o godz. 18.50 oglądaliśmy kierowane przez Tomasza Lisa „Wydarzenia” w Polsacie, o godz. 19 – Kamila Durczoka i „Fakty” TVN, tutaj bez żadnych zmian, i o 19.30 – „Wiadomości” pana Kraśki i pani Wysockiej-Schnepf. Wszyscy słyszeliśmy tylko jedną narrację: rząd Donalda Tuska, rząd Platformy jest wspaniały, PiS jest straszny. W 2015 r. doszło do zmian. Wreszcie mieliśmy możliwość, śledząc rynek medialny w Polsce, usłyszeć dobre rzeczy o rządzie Prawa i Sprawiedliwości i złe rzeczy o koncepcji Polski realizowanej przez Platformę Obywatelską. W innych mediach nadawanych naziemnie mieliśmy także możliwość usłyszeć złe rzeczy o Prawie i Sprawiedliwości, a bardzo dobre o Platformie. Odbiorca miał możliwość zobaczenia różnych wizji i wyrobienia sobie opinii, jak jest naprawdę.</utt>
      <utt t="reaction">Dzwonek</utt>
      <utt t="norm">Ale państwo chcecie wrócić do sytuacji sprzed 2015 r. Te brutalne bandy, które zajęły gmach TVP, właśnie ku temu zmierzają. Znów TVP pod waszymi rządami mówi dokładnie to samo co TVN, znów nasi rodacy mają ograniczony dostęp do różnych spojrzeń na to, co dzieje się w Polsce.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Jan Michał Dziedziczak">
      <utt t="norm">To zagraża demokracji. Dziękuję krajowej radzie za walkę o pluralizm w mediach, za walkę o to, aby Polacy mieli dostęp do różnych spojrzeń na sytuację Polski.</utt>
      <utt t="reaction">Oklaski</utt>
      <utt t="interrupt" by="Poseł Paweł Jabłoński">Brawo, panie ministrze!</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Pozwólcie państwo, że w imieniu swoim, ale i państwa przywitam naszych gości z placówek opiekuńczo-wychowawczych z Rzeszowa: „Mieszko”, „Dobrawa”, dom Hanasiewiczów i świetlica „Przystań”, a także związku niewidomych w Rzeszowie.</utt>
      <utt t="reaction">Oklaski</utt>
      <utt t="norm">Przyjechaliście państwo na zaproszenie pana posła Pawła Kowala. Bardzo się cieszę, że jesteście z nami. Myślę, że wszyscy… Oj, naprawdę dużo osób. Bardzo się cieszę, że jesteście. Mam nadzieję, że będziecie mieli same dobre wspomnienia z dzisiejszej wycieczki do Sejmu Rzeczypospolitej. Życzę miłego zwiedzania. Dziękuję bardzo.</utt>
      <utt t="reaction">Oklaski</utt>
      <utt t="norm">Zapraszam pana posła Jana Warzechę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Jan Warzecha">
      <utt t="norm">Pani Marszałek! Wysoki Sejmie! Za chwilę przytoczę słowa wielkiego zwolennika Platformy Obywatelskiej, przeciwnika Prawa i Sprawiedliwości, filmowca, producenta filmowego i telewizyjnego odznaczonego przez prezydenta Bronisława Komorowskiego pana Macieja Strzembosza. Jego ocena jest druzgocąca dla koalicji zemsty i chaosu i tego, jakie efekty przyniósł zamach na media publiczne. Cytuję: Odkąd władzę w mediach publicznych przejęli likwidatorzy, oglądalność TVP1 i TVP2 spadła średnio o 17%, a TVP Info – o 67%. Tu chyba trochę zaniżył te procenty. To, co oglądamy w TVP Info i „Wiadomościach”, to amatorka z osiedlowej kablówki.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">I obawiam się, że tak właśnie ma być, że prawdziwym celem Donalda Tuska jest doprowadzenie do stanu, w którym media publiczne będą tak słabe i małe, że nikt z polityków nie będzie już o nie walczył, bo nie będzie o co. Kto to powiedział? Zwolennik Koalicji Obywatelskiej, a według naszej oceny – koalicji zemsty i chaosu. Dziękuję, bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Dariusza Mateckiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Dariusz Matecki">
      <utt t="norm">Szanowna Pani Marszałek! Pytanie: Co zrobiliście z mediami publicznymi? Spadek oglądalności o niemal 70%, potężne straty finansowe, postawienie w stan likwidacji mediów publicznych. Dziś media publiczne stały się przechowalnią i skarbonką dla byłych pracowników gazety wyborczej i TVN u, ale też dla takich celebrytów jak Barbara Kurdej-Szatan, która od najgorszych wyzywała polskich strażników granicznych. Pytanie: Ile dzisiaj w TVP pani Barbara Kurdej-Szatan zarabia?</utt>
      <utt t="interrupt" by="Głos z sali">Dużo.</utt>
      <utt t="interrupt" by="Głos z sali">Skandal!</utt>
      <utt t="norm">Teraz cytat. 16 grudnia 2022 r., Rafał Trzaskowski: Tak jak po 1989 do historii przeszedł dziennik telewizyjny, tak teraz kanał TVP Info powinien zostać zlikwidowany. Złożyliście 100 tys. podpisów w sprawie likwidacji TVP Info, a jak przejęliście władzę, to rzucacie na TVP miliardy złotych. 13 lutego 2022 r., Donald Tusk, cytuję: Opozycja chce przeznaczyć 2 mld na onkologię, a PiS na nowotwór. To jest ta mowa miłości. Jak wy traktujecie własnych wyborców, tych ludzi, którzy podpisali się pod tym projektem? Zamiast na onkologię, pieniądze idą na takich specjalistów od mediów, może propagandy bardziej, jak Dobrosz-Oracz, Paweł Płuska, Marek Czyż, Michał Broniatowski, były wiceprezes rosyjskiej agencji prasowej.</utt>
      <utt t="reaction">Dzwonek</utt>
      <utt t="norm">Idą na waszą propagandę, którą ogląda coraz mniej osób. Niedługo mój kanał na YouTube będzie oglądać więcej osób, niż wasze media publiczne.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Włodzimierza Tomaszewskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Włodzimierz Tomaszewski">
      <utt t="norm">Sprawozdanie z działalności za 2023 r. to przede wszystkim liczby i proporcje i o tym powinniśmy mówić. Chcę pokazać proporcje lokalnie, bo one mają swoje odniesienia w wymiarze krajowym. W Łodzi jest prywatna kablówka, nazywa się TOYA. Podczas debat politycznych skład uczestników był następujący: przedstawiciel Platformy Obywatelskiej, przedstawiciel Lewicy, przedstawiciel PSL, a później Trzeciej Drogi i jeden przedstawiciel Zjednoczonej Prawicy. I ta proporcja była cały czas powielana. W telewizji publicznej regionalnej w Łodzi było pół na pół, połowa przedstawicieli była z obozu rządzącego i połowa przedstawicieli z opozycji. I to było stałą normą. Natomiast analogicznie jest na poziomie krajowym. Tak było w 2023 r., a od 2024 mamy, można powiedzieć, jeszcze większe pogłębienie tych dysproporcji. I to jest istota, że państwo nie chcą przyjąć faktów, że telewizja publiczna rzeczywiście zachowywała reżim reprezentatywności. Natomiast w prywatnych mediach dowiedziałem się – jak zwróciłem uwagę redaktorce lokalnej telewizji, że wypowiada się w interesie Putina, a ona stwierdziła, że od tego momentu mnie nie będzie w tej telewizji, a mi łaski nie robi</utt>
      <utt t="reaction">Dzwonek</utt>
      <utt t="norm">– że o doborze decyduje właściciel. Właściciel publiczny powinien reprezentować obiektywizm i to było do końca 2023 r. w telewizji i mediach publicznych. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Norberta Jakuba Kaczmarczyka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Norbert Jakub Kaczmarczyk">
      <utt t="norm">Pani Marszałek! Wysoka Izbo! Nie da się ukryć, że ppłk Sienkiewicz przejął media publiczne. W nagrodę dostał bilet do europarlamentu. A przecież media publiczne powinny należeć do obywateli. Państwo oburzają się, że Platforma Obywatelska, Koalicja Obywatelska nie uczestniczyła w podziale tortu, jeśli chodzi o czas antenowy w poprzedniej kadencji Sejmu. Dlaczego nie uczestniczyła? Dlatego że nie chciała uczestniczyć. Więc te wszystkie dokumenty świadczące o tym, że tylko 9% czasu należało do Koalicji Obywatelskiej, są kłamstwem, dlatego że jeżeli ktoś nie chce przychodzić do telewizji i broni swoich praw, to tak naprawdę sam decyduje o tym, że jest wyeliminowany z życia publicznego. W poprzedniej kadencji, jeszcze w kadencji 2015–2019, pan poseł Meysztowicz był w tych mediach, w każdym praktycznie programie, paśmie informacyjnym, bo państwo przyjmowaliście zaproszenia wtedy jako opozycja do tych programów.</utt>
      <utt t="interrupt" by="Poseł Jan Michał Dziedziczak">Do Sejmu się dostał.</utt>
      <utt t="norm">Nie miejcie pretensji, że nie byliście w tym czasie antenowym, kiedy pokazujecie na posiedzeniach komisji swoje dokumenty, bo jest to wierutne kłamstwo. Przejęcie mediów publicznych miało doprowadzić do tego, by wyborca nie miał wyboru tak naprawdę w budowaniu swojej opinii o rzeczywistości, o tym, co się tutaj, w Wysokiej Izbie, dzieje. Miał być jeden przekaz, miały być brawa na urodziny pana premiera, miało być wszystko pięknie, cacy. Natomiast mówienie o podwyżkach cen energii, o podwyżkach cen wody – tego miało nie być.</utt>
      <utt t="reaction">Dzwonek</utt>
      <utt t="norm">Miała być uśmiechnięta Polska. Niestety wyborcy pokazali, że jest czerwona kartka dla was i mówimy: sprawdzam.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Krzysztofa Cieciórę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Krzysztof Ciecióra">
      <utt t="norm">Dziękuję. Pani Marszałek! Wysoki Sejmie! Rzeczywiście nowe TVP stosuje nowe, zupełnie nieznane wcześniej standardy. Np. korespondentka TVP w Berlinie to jest dziennikarka Deutsche Welle, redakcji, która jest finansowana przez berliński…</utt>
      <utt t="interrupt" by="Głos z sali">Deutsche…</utt>
      <utt t="norm">Deutsche Welle. …rząd niemiecki. Przyznam się, że jest to standard chyba nieznany w całej Europie, gdzie dziennikarz telewizji publicznej jakiegoś kraju jest finansowany, jest opłacany przez kraj sąsiadujący z tym państwem. Przyznam się, że jestem tym niezwykle zdumiony, ale nie takie fikołki potraficie wykonywać. Padało z tej mównicy bardzo wiele oskarżeń o kłamstwa, manipulacje itd., itd., więc na pewno są jakieś sprawy sądowe o zniesławienie, o sprostowanie, o różnego rodzaju tego typu kwestie. Zatem, panie przewodniczący, moje pytanie, ile takich spraw przegrali dziennikarze i redakcja TVP w latach wcześniejszych. Ile razy musiało dochodzić do sprostowań, różnego rodzaju stwierdzenia kłamstw, które padały na antenie TVP czy rozgłośni radiowych, tych lokalnych? Myślę, że to też będzie pewna miara waszej prawdomówności i tego, ile realnie rzeczywiście padało tam kłamstw, bo z mojej wiedzy wynika, że takich spraw praktycznie nie było. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Agnieszkę Wojciechowską van Heukelom, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Agnieszka Wojciechowska van Heukelom">
      <utt t="norm">Pani Marszałek! Wysoka Izbo! Rozmawianie z państwem o wolności słowa jest jak rzucanie pereł między wieprze. Jedyne, do czego w ostatnich latach ograniczyła się wasza walka o wolność słowa, to jest upowszechnienie w debacie publicznej ośmiu gwiazdek, które teraz obracają się przeciwko wam, i słusznie. Proszę państwa, to za waszych rządów mieliśmy atak na redakcję „Wprost” i turbowanie dziennikarzy w celu nielegalnego przejęcia od nich materiałów dziennikarskich. To za waszych obecnych rządów pacyfikowano polską telewizję i radio, turbując dziennikarzy i nas, posłów, którzy ich broniliśmy. I wreszcie to za waszych czasów obserwujemy takie działania, jakie są właściwe dla zorganizowanych grup przestępczych. Państwo najpierw postawiliście w stan likwidacji polską telewizję i radio, po to żeby potem przekazać 3,5 mld zł na podmioty, które są w stanie likwidacji. Ciekawa jestem, jak to nam wytłumaczycie. I jeszcze jedno. Naprawdę proszę zostawić w spokoju Krajową Radę Radiofonii i Telewizji, bo w odczuciu społecznym i w odczuciu wielu dziennikarzy pracujących w różnych mediach, nie tylko w mediach publicznych, ta Krajowa Rada Radiofonii i Telewizji poczyniła konkretne, realne kroki ku wolności słowa, wolności, którą próbujecie nam teraz państwo odebrać. Mogę powiedzieć tylko tyle: nie damy sobie zamknąć ust.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Teresę Pamułę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Teresa Pamuła">
      <utt t="norm">Pani Marszałek! Panie Przewodniczący! Wysoka Izbo! Te działania koalicji 13 grudnia, które zaczęły się w grudniu 2023 r., były już zapoczątkowane, kiedy rządziliście w poprzedniej kadencji w latach 2011– 2014. Już wtedy wyrzucaliście dziennikarzy, każąc im pracować w firmach zewnętrznych. To wtedy skończyło się dziennikarstwo. Kupowaliście dziennikarzy w ten sposób, że kazaliście im mówić to, czego od nich oczekiwaliście. Szanowni państwo, kiedy napisałam interpelację do pana ministra Bartłomieja Sienkiewicza, to odpisał mi dziewięcioma linijkami na sześć punktów. Nie raczył odpowiedzieć ani słowa, co się dzieje z dziennikarzami, ilu dziennikarzy zwolniono, jakie są koszty. Program informacyjny TVP Info ogląda 1,2% mieszkańców Polski. Rok do roku, kwiecień do kwietnia: 2023, 2024, oglądalność spadła o przeszło 70%. Szanowni państwo, czy to jest telewizja, która mówi o tym, co się dzieje w Polsce? To świadczy o tym, że państwo cały czas kłamiecie i nikt nie chce oglądać tej telewizji.</utt>
      <utt t="reaction">Dzwonek</utt>
      <utt t="norm">Szanowni Państwo! Bardzo dziękuję panu prezesowi, że wysłuchuje tylu kalumnii, tylu oszczerstw. Dziękuję. Musimy bronić wolnego słowa.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Jako ostatniego zapraszam pana posła Zdzisława Gawlika, Klub Parlamentarny Koalicja Obywatelska.</utt>
    </speech>
    <speech speaker="Poseł Zdzisław Gawlik">
      <utt t="norm">Dziękuję bardzo. Szanowna Pani Marszałek! Wysoka Izbo! W odróżnieniu od wielu osób, może po części w nawiązaniu do wielu wypowiedzi, będę mówił o pieniądzach. Zwracając się do pana przewodniczącego, chciałem zapytać, jakie są powody i przesłanki natury prawnej, że podmiotom, rozgłośniom w likwidacji te pieniądze z abonamentu nie są przekazywane. Są to pieniądze nas wszystkich, Polaków, a nie czyjekolwiek. Nie znam żadnego przepisu, który by zabraniał przekazywania pieniędzy podmiotowi będącemu w likwidacji. Znam taką sytuację, wiem o zdarzeniu, który miało miejsce w styczniu tego roku. I pewne ciało, które podejmuje decyzję o wyłączeniu stosowania pewnych przepisów… Pytanie, jaki jest ustrój tych podmiotów, które są w likwidacji. Czy są jakieś reguły, jakieś przepisy? Idąc dalej, chciałem zapytać pana przewodniczącego o taką rzecz. Jeżeli jest tak, że te pieniądze faktycznie tym podmiotom się należą – a myślę, że wcześniej czy później okaże się, że podmioty, które oczekują na te pieniądze, mają rację – kto za to zapłaci? Wiem, że rozgłośnie korzystające z pieniędzy zewnętrznych muszą pozyskiwać te pieniądze, płacąc z tego tytułu określone oprocentowanie. Czy liczy się pan z tym, że działając w taki sposób, oprócz odpowiedzialności innego typu poniesie pan również odpowiedzialność cywilną za działanie na szkodę nas wszystkich, naszego państwa polskiego? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Na tym zakończyliśmy serię pytań. Obiecałam jeszcze pani poseł Paluch sprostowanie. Bardzo proszę. Pani poseł, pół minuty.</utt>
    </speech>
    <speech speaker="Poseł Anna Paluch">
      <utt t="norm">Dziękuję bardzo, pani marszałek. Dziękuję za udzielenie głosu w trybie sprostowania. Pan poseł najwyraźniej mnie nie zrozumiał, ponieważ wspominałam rok 2012 i zwolnienie czterech dziennikarzy dziennika „Rzeczpospolita” po ukazaniu się artykułu „Trotyl na wraku tupolewa”, kiedy to nocą przy śmietniku najbliższy współpracownik premiera Tuska Paweł Graś rozmawiał z właścicielem „Rzeczpospolitej” panem Hajdarowiczem. Zwolniono wówczas czterech dziennikarzy: autora Cezarego Gmyza, jego szefa Bartosza Marczuka, Pawła Lisickiego i jeszcze jednego dziennikarza. To pokazuje jak w soczewce</utt>
      <utt t="reaction">Dzwonek</utt>
      <utt t="norm">stosunek Platformy Obywatelskiej do mediów jako takich, do wolności mediów, do nieformalnej cenzury – bo trzeba było zrobić wszystko, żeby niewygodny dla rządu artykuł się nie ukazał. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. I zgłasza się jeszcze jedna osoba, pan poseł Bogucki. Spóźnił się, ale wyjątkowo…</utt>
      <utt t="interrupt" by="Poseł Zbigniew Bogucki">Bardzo dziękuję.</utt>
      <utt t="norm">Bardzo proszę, 1,5 minuty.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowna Pani Marszałek! Jeszcze raz dziękuję za możliwość zabrania głosu. Wysoki Sejmie! Ta dyskusja o Krajowej Radzie Radiofonii i Telewizji ma jednak szerszy wymiar niż zwykle, niż co roku, bo przecież rozmawiamy o czymś, co jest absolutnie fundamentalne dla demokratycznego państwa prawa, czyli o wolnych mediach. I teraz odpowiedzcie państwo sobie tak uczciwie, czy to, co zrobiliście po wyborach, to, co stało się z telewizją publiczną, z radiem publicznym, z Polską Agencją Prasową, to są wolne media. Czy dzisiaj, kiedy patrzymy na te paski, patrzymy na informacje, patrzymy na lidy w tych właśnie mediach, macie państwo przeświadczenie, że wygląda to tak, jak powinno wyglądać? To jest moje pierwsze pytanie. A drugie pytanie jest takie: Dlaczego pominęliście Krajową Radę Radiofonii i Telewizji w procesie wyłaniania nowych władz państwowych spółek medialnych? Rozumiem, że Rada Mediów Narodowych nie była przez państwa uznawana, rozumiem w tym sensie, że państwo to bardzo często deklarowaliście jeszcze wcześniej, ale przecież dzisiejszy prokurator generalny i minister sprawiedliwości jeszcze jako rzecznik praw obywatelskich mówił bardzo zdecydowanie, że Krajowa Rada Radiofonii i Telewizji to jest właśnie ten organ, który powinien podejmować decyzje co do władz spółek publicznych, spółek medialnych.</utt>
      <utt t="reaction">Dzwonek</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, panie pośle.</utt>
    </speech>
    <speech speaker="Poseł Zbigniew Bogucki">
      <utt t="norm">Dlaczego w takim razie pominięta została Krajowa Rada Radiofonii i Telewizji? Jeszcze raz dziękuję, pani marszałek.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Głos zabierze przewodniczący Krajowej Rady Radiofonii i Telewizji pan Maciej Świrski. Bardzo proszę.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Pani Marszałek! Szanowni Państwo! Dziękuję za te pytania. Nie dziękuję za wypowiedzi pełne nienawiści i ad personam. To jest Sejm, a powaga tej Izby powinna skłaniać wypowiadającjących nienawistne uwagi w stosunku do Krajowej Rady Radiofonii i Telewizji do pewnej powściągliwości i właśnie unikania tego rodzaju uwag. Na wstępie chciałbym powiedzieć panu Zembaczyńskiemu, że wystąpię z pozwem dotyczącym ochrony dóbr osobistych przeciwko niemu</utt>
      <utt t="reaction">Oklaski</utt>
      <utt t="norm">ze względu na to, że oskarżył krajową radę o korupcję i nepotyzm, a także o inne niewłaściwe sprawy…</utt>
      <utt t="interrupt" by="Głos z sali">Naleśników się najadł.</utt>
      <utt t="norm">…które uwłaczają naszemu człowieczeństwu tak naprawdę. To jest pierwsza uwaga generalna. Dodać jeszcze do tego mogę, że większa część uwag ze strony wypowiadających się tu posłów Koalicji Obywatelskiej, tej większości rządzącej, wskazuje na całkowitą nieznajomość ustawy o radiofonii i telewizji, a także ustroju mediów w Polsce, ale będę się do tego odnosił już w konkretnych odpowiedziach do konkretnych państwa posłów. Po pierwsze, pan poseł Krawczyk powiedział, i w kilku wypowiedziach także była o tym mowa, że nie byłem na posiedzeniu komisji 4 lipca i że to jest jakoby dowód mojej arogancji. Bardzo przepraszam, ale moja nieobecność została usprawiedliwiona, w dodatku przez pana profesora, ministra Kowalskiego, a trudno mówić o jego sympatii do mnie. Byłem po prostu na posiedzeniu najważniejszego ciała unijnego dotyczącego mediów, czyli ERGA. ERGA to jest ciało doradcze Komisji Europejskiej, jeżeli chodzi o ustrój mediów, a w tej chwili trwają prace nad podstawowym dokumentem, czyli European Media Freedom Act. Nieobecność moja podczas tego posiedzenia byłaby za szkodą nie tylko dla krajowej rady, ale także dla Polski. Tego rodzaju uwagi dowodzą także państwa nieznajomości specyfiki pracy krajowej rady, zwłaszcza przewodniczącego. Gwoli uporządkowania waszej wiedzy, jeżeli chodzi o krajową radę, przewodniczący i krajowa rada wprawdzie działają wspólnie, ale krajowa rada jest osobnym organem i przewodniczący krajowej rady jest osobnym organem w świetle ustawy. Stąd podejmowanie przez przewodniczącego decyzji np. o ukaraniu jest poza kompetencjami krajowej rady jako organu kolegialnego. Tak to jest zapisane w ustawie i dopóki tego nie zmienicie, tak będzie. Po prostu prawa należy przestrzegać i bez względu na to, jakie jest widzimisię poszczególnych osób, prawo stanowione w tej Izbie obowiązuje wszystkich, na tym to polega. Tak że jeżeli komuś nie podobają się działania przewodniczącego krajowej rady, to zmieńcie ustawę o radiofonii i telewizji. Problem polega na tym, że jak widać, jest przed tym pewnego rodzaju obawa. Po drugie, była tutaj mowa o tym, że przewodniczący ukarał Eurozet, Tok FM, TVN i że to zostało przez sąd odrzucone, i to jest jakaś wielka sprawa, że to zostało odrzucone. Otóż urok demokracji polega na tym, że każda kara nałożona przez organ administracyjny, a działamy tu na podstawie prawa administracyjnego, może być uchylona przez sąd. To jest demokracja. Jeżeli sąd to zmieni, to nic złego się nie stanie, po prostu przewodniczący działa według swoich kompetencji. Te sprawy, o których była tutaj mowa, są dopiero w I instancji i dalej będą się ciągnęły. To tyle, jeżeli chodzi o wystąpienie pana posła Krawczyka. Większa część jego wystąpienia miała charakter opinii, brakowało konkretnych zarzutów, po prostu publicystyka. Jeżeli chodzi o pana posła Adamowicza i jego pierwsze wystąpienie, organem ustanowionym w naszym systemie prawnym do kontroli prawidłowości kampanii wyborczej jest PKW – to także dotyczy kilku innych wypowiedzi – a nie krajowa rada. Jeżeli chodzi o wypowiedź pana posła Wojciecha Króla, odbieram to wystąpienie jako po prostu zastraszenie przewodniczącego, jako takie działanie, żeby wpłynąć na to, co przewodniczący będzie robił. Nie ma to nic wspólnego z rzeczywistą dyskusją, taką, jaka powinna być w parlamencie. Jeżeli chodzi o panią poseł Aleksandrę Leo, która już raz dała przykład swojego dezinformowania opinii publicznej w trakcie rzekomej kontroli poselskiej w krajowej radzie – akurat tak się składa, że według przepisów kontrola poselska nie może być wykonywana w krajowej radzie – to jej opinie pokazują, że nie rozumie roli krajowej rady, a także ustawy. Otóż krajowa rada nie przytrzymuje żadnych pieniędzy. Za chwilę o tym będę szerzej mówił. One są dostarczane do spółek zgodnie z ustawowym harmonogramem. Problem polega tylko na tym, że w tej chwili nie mamy mediów publicznych, tylko mamy media w likwidacji. Chodzi o to, że one są nie reformowane, a likwidowane. Co do cytatów Orwellowskich, nie będę się tak szczegółowo do tego odnosił, ale wszystkim, którzy to cytowali w kontekście działań moich czy krajowej rady, gratuluję dobrego samopoczucia. Ale żałuję także, że nie zrozumieli tego wielkiego pisarza do końca. To był człowiek, który zdiagnozował jako pierwszy, czym jest totalitaryzm, a działania obecnego rządu mają wszelkie cechy władzy totalitarnej, czyli instalowania władzy totalitarnej w Polsce. To się odbywa na naszych oczach.</utt>
      <utt t="reaction">Oklaski</utt>
      <utt t="norm">To, co widzimy, to jest decyzjonizm, czyli od woli jednego człowieka albo jakiegoś grona decyzyjnego zależy ustrój państwa. W tej chwili demokracja w Polsce jest tylko z nazwy i można to nazwać demokraturą. Co do pana Samborskiego, to powiem, że to są, przepraszam za wyrażenie, jakieś bzdury, które pan Samborski tutaj opowiadał. W jaki sposób krajowa rada mogła ograniczyć zasięgi mediów komercyjnych? Nie ma takiego sposobu. Jakie wsparcie finansowe mogły dostać prywatne media lokalne? To jest poza kompetencjami krajowej rady. Te pytania i ta cała wypowiedź dowodzi w ogóle nieznajomości ustawy o radiofonii i telewizji. I teraz dłuższy wywód na temat tego, co powiedziała pani Marcelina Zawisza. Dużą część jej wypowiedzi zajęła kwestia tego, że Krajowa Rada Radiofonii i Telewizji nie spełnia swojego obowiązku monitorowania reklam farmaceutyków, i tego, że te suplementy są reklamowane. Chodzi o to, że w tych reklamach są opowiadane bzdury i że generalnie rada nie wywiązuje się ze swoich obowiązków. Otóż znowu brak znajomości ustawy o radiofonii i telewizji. Nigdy w kompetencjach Krajowej Rady Radiofonii i Telewizji nie było kontroli suplementów, a jeżeli chodzi o farmaceutyki, odpowiada za to główny inspektor farmaceutyczny. To zostało wyjęte z ustawy o Krajowej Radzie Radiofonii i Telewizji i ten konkretny urząd ma monitorować reklamy farmacetyków, nad czym ubolewamy, bo tego nie robi. Po drugie, wszystkie reklamy alkoholu zostały ukarane, ponieważ reklama alkoholu jest w ogóle zakazana. Jeżeli się gdzieś pojawiła incydentalnie, to zostało to natychmiast ukarane. Działamy z automatu, ponieważ jest to monitorowane w sposób automatyczny. To nie zależy od niczyjej woli, tylko wyskakuje flaga, że jest reklama alkoholu i idzie kara. Teraz, jeżeli chodzi o wypowiedź pana posła Marka Jakubiaka, to bardzo dziękuję za pokazanie różnicy pomiędzy moją postawą a postawą kogoś, kto należałby do Platformy Obywatelskiej, natomiast chciałbym powiedzieć, że nie należę do żadnej partii. Uważam także, że działania podjęte przez ministra Sienkiewicza w sprawie likwidacji spółek to są działania na szkodę tych spółek. Złożyłem w tej kwestii zawiadomienie do prokuratury zaraz na początku, gdy się to wszystko działo. Niestety – tu odpowiedź na pytanie któregoś z innych posłów w tej materii – nie mam do tej pory żadnego sygnału, że to postępowanie się toczy. Być może zostało gdzieś włożone pod sukno. Nie będę się odnosił do wypowiedzi pani Jachiry, pani Nowickiej, dlatego że to jest w ogóle pozamerytoryczne. Język nienawiści nie przystoi tej Izbie. Jeżeli chodzi o to, jak oceniam stan pluralizmu na rynku radiofonii i telewizji – pytanie pana posła Jacka Świata – to oceniam go bardzo źle. Także przed tymi tektonicznymi zmianami w mediach publicznych wybór treści w mediach komercyjnych był bardzo ograniczony. Po tych zmianach w mediach publicznych jest on praktycznie jednolity. Jednolita paleta poglądów. Pewnego rodzaju wentylem, czyli pewnego rodzaju oknem wpuszczającym na ten zamknięty rynek trochę powietrza, jest Telewizja Republika, która w tej chwili, po przyznaniu koncesji naziemnej, zaczyna być wiodącym programem informacyjny w Polsce, co pokazują ostatnie badania oglądalności. Generalnie Republika jest dla krajowej rady, która podjęła decyzję o przyznaniu jej koncesji, narzędziem do tego, żeby ten rynek został spluralizowany. A pluralizmu nie ma także dlatego na polskim rynku medialnym, o czym mówiłem na samym początku mojego wystąpienia, przed państwa pytaniami, że obieg pieniądza na polskim rynku mediowym jest całkowicie uzależniony od widzimisię agregatorów treści. Otóż funkcjonowanie tego w takim XIX-wiecznym kształcie, bez wykorzystania nowoczesnych technologii powoduje, że rzeczywiście ktoś, kto jest właścicielem wielkiej korporacji medialnej, jest właścicielem portalu, telewizji i innych tego rodzaju mediów, może tak sterować treściami, że obywatele nie dowiedzą się tego, czego się mają według tego, kto tym zarządza, nie dowiedzieć. Dlatego trzeba to zmienić. Od tego są instytucje państwa, także krajowa rada, żeby opracować taki system, który uwolni wreszcie możliwość pełnej ekspresji wszystkich, którzy chcą zabrać głos, bez względu na to, kto jakie ma poglądy. Do tego dążę. Będę przeciwdziałał, jak tylko będę mógł, wprowadzeniu monopolu informacyjnego. I tutaj generalna uwaga do wszystkich, którzy też na temat telewizji się wypowiadali: telewizja jest obecnie technologią schyłkową, to jest jeszcze kilkanaście lat telewizji linearnej, które mamy przed sobą. A tym, którzy troszczą się, że młodzież pod wpływem telewizji publicznej wzięła udział w wyborach i głosowała przeciwko Prawu i Sprawiedliwości, mogę powiedzieć, że według naszych badań jest to całkowicie fałszywe przekonanie. Młodzież do 30. roku życia oglądająca telewizję to 2,5–5%. Nie ma żadnego znaczenia, co się pojawi w telewizji, jeżeli chodzi o ludzi młodych, oni czerpią informacje zupełnie skądinąd. Pokolenie sieci nie uznaje telewizji za wiarygodne źródło informacji, każdej telewizji, i w ogóle nie ma nawyku jej oglądania. Spytajcie państwo swoje dzieci czy wnuki, czy oglądają telewizję. Jeżeli chodzi o wypowiedź pana posła Macieja Wróbla, to dziękuję za to, że powiedział, iż telewizja była wyrywana. To pokazuje kwestię przemocy, którą zastosowaliście w stosunku do mediów publicznych, bezprawnie przejmując telewizję publiczną z pominięciem i konstytucji, i dwóch ustaw, a także wykazując się – wprost trzeba powiedzieć – nieznajomością prawa zarówno k.s.h., ustawy o radiofonii i telewizji, jak i ustawy o Radzie Mediów Narodowych. Minister Sienkiewicz mógł mieć wpływ na obsadę zarządów, nie wprowadzając likwidacji, nie byłoby wówczas tego całego problemu z abonamentem. Mógłby wprowadzić restrukturyzację i byłby problem z waszego punktu widzenia rozwiązany. Te media byłyby przez was przejęte, natomiast nie byłoby problemu prawnego odnośnie do wprowadzenia chaosu do mediów publicznych i tego wszystkiego, co teraz się dzieje z kwestiami abonamentowymi. Teraz uwaga generalna, jeśli chodzi o kwestie abonamentowe, chociaż one dotyczą 2024 r., bo w 2023 r. media publiczne pracowały stabilnie, nie było chaosu prawnego wprowadzonego przez ministra Sienkiewicza. Otóż w momencie kiedy minister Sienkiewicz złamał prawo i przejął bezprawnie media publiczne, okazało się, że są tam likwidatorzy, którzy zostali wpisani. Na początku była odmowa dotycząca wpisania ich przez sądy, przez KRS, potem nastąpiły działania prawne ze strony i krajowej rady, i rad nadzorczych, i częściowo Rady Mediów Narodowych, żeby uregulować stan prawny mediów postawionych w stan likwidacji. A więc cały czas jest kwestia – do tej pory się toczy</utt>
      <utt t="reaction">Dzwonek</utt>
      <utt t="norm">– wpisania likwidatorów do KRS i to jest wszystko na etapie jeszcze nieprawomocnej większości. Dzisiaj tylko w stosunku do sześciu podmiotów w Katowicach, Lublinie, Łodzi, Poznaniu, Rzeszowie, RDC likwidator jest prawomocnie wpisany do KRS.</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo proszę, panie przewodniczący, o zbliżanie się do końca.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">W lutym Krajowa Rada Radiofonii i Telewizji podjęła decyzję, uchwałę nr 40, o przekazywaniu do podmiotów, które nie mają prawomocnie wpisanego likwidatora, transz abonamentowych do depozytu sądowego, żeby mogli je odebrać, nawet jeżeli nie są prawomocnie wpisani. Chodziło o to, żeby te spółki miały dostęp do pieniędzy. Nie mogliśmy tego zrobić w inny sposób, bo wynika to z ustawy o dyscyplinie finansów publicznych. Inaczej bylibyśmy postawieni przed Trybunałem Stanu za złamanie dyscypliny finansów publicznych w tej materii. Co więcej, okazuje się, że likwidatorzy, zamiast iść po te pieniądze do sądu, składają wnioski do sądu, żeby ten wniosek o depozyt odrzucić, czyli działają na szkodę swoich spółek. To jest całkowicie niezrozumiałe, bo te pieniądze mogliby już posiadać, gdyby nie te wnioski i przedłużenie całej procedury. Bez względu na to, jaki jest ich stan prawny, mogą pójść. Jeżeli sąd uzna, że to jest likwidator, jemu się to należy – zresztą w tym samym sądzie ta likwidacja jest zatwierdzana i likwidator – to nie ma żadnego przeciwwskazania, żeby to zrobili. Nie robią tego. A dlaczego? Dlatego że wiedzą doskonale, że mogą się narazić – oczywiście loteria w polskim systemie jurysdykcji – na odmowę przejęcia przekazania tych pieniędzy, ponieważ sąd może uznać, że jeszcze nie jest prawomocnie zakończona procedura i tych pieniędzy nie może odebrać jako osoba nieprawomocna.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie przewodniczący, czy mogę na chwilę?</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">W tym kontekście narażają się na…</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie przewodniczący, czy może pan na chwileczkę odwrócić się do mnie?</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Tak, słucham panią.</utt>
    </speech>
    <speech speaker="Wicemarszałek Dorota Niedziela">
      <utt t="norm">Czy możemy umówić się tak, żeby pan w ciągu następnych 3 minut zakończył? Mamy trochę poślizg czasowy.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Chciałbym odpowiedzieć wszystkim posłom, pani marszałek.</utt>
    </speech>
    <speech speaker="Wicemarszałek Dorota Niedziela">
      <utt t="norm">Jest taka możliwość, że odpowie pan na piśmie. Czy 3 minuty panu wystarczą, żebyśmy mieli 5 minut przedłużenia?</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">4 minuty, pani marszałek.</utt>
    </speech>
    <speech speaker="Wicemarszałek Dorota Niedziela">
      <utt t="norm">3,5 minuty i jesteśmy umówieni.</utt>
      <utt t="interrupt" by="Głos z sali">Ha, ha, ha!</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Dobrze. Oni składają te wnioski o oddalenie wniosku o depozyt, ponieważ wiedzą, że narażają się na klęskę medialną. Oczywiście pokazałoby to całą tę sytuację. Bardzo dziękuję wszystkim państwu posłom, którzy składali podziękowania krajowej radzie i mnie osobiście. Będziemy bronić wolności słowa. Tak, to jest naszym celem, żeby prawo wygrało. Odnośnie do strat, które poniosły spółki – to pojawiało się w pytaniach pana premiera Glińskiego, jak i pozostałych państwa. Jeżeli chodzi o oglądalność, to w listopadzie 2023 r. w TVP Info wynosiła 338 456 osób, udział 5,7%, w lutym 2024 r. 78 tys., 1,3%, w czerwcu 2024 r. 63 tys., 1,28%, czyli jeszcze spada. Jeżeli chodzi o dane dotyczące strat finansowych w wyniku tych działań, które były w końcówce zeszłego roku, to sama Telewizja Polska podała, że miała straty rzędu 33 mln zł. Natomiast jest kwestia dokładnego policzenia tych strat ze względu na upadek rynkowy Telewizji Polskiej na skutek tych wszystkich działań. Tutaj generalna uwaga: media publiczne w 2023 r. miały zarobić ok. 1 mld zł z reklam, które sprzedawały. Wiemy o tych 33 mln zł z ok. 800 mln zł, które telewizja publiczna miała zarobić, że tych 33 mln zł już nie ma. A to, jak będzie wyglądał wynik finansowy za 2024 r., zobaczymy dopiero w przyszłym roku. Te dane dopiero zbieramy. Jednak wszystko wskazuje na to, że ten upadek pozycji rynkowej zwłaszcza telewizji publicznej jest praktycznie nieodwracalny albo bardzo trudno odwracalny na skutek tego, co się wydarzyło. Teraz powiem, o co toczy się gra, bo padło tu pytanie, kto na tym zyskał. Oczywiście zyskały telewizje komercyjne, dlatego że ten 1 mld zł został przekierowany do innych podmiotów. Zobaczymy, jakie to są proporcje. Polecam państwu w tym dokumencie, który państwu zaprezentowaliśmy, zapoznać się z informacją, która mówi o tym rynku. Mianowicie jest tam cały zestaw tabel, mniej więcej od strony 140, pokazujący globalną liczbę reklam, które w polskiej telewizji, w polskich mediach się pojawiły.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie przewodniczący. Tak jak się umówiliśmy, czas minął. Myślę, że na dalszą ilość pytań odpowiedź będzie pisemna.</utt>
    </speech>
    <speech speaker="Przewodniczący Krajowej Rady Radiofonii i Telewizji Maciej Świrski">
      <utt t="norm">Na zakończenie chciałbym tylko powiedzieć, że tak jak zadeklarowałem w moim wystąpieniu, niezłomnie będziemy stać na straży wolności słowa i przywrócenia prawa w polskich mediach publicznych. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Głos zabierze sprawozdawca komisji pan poseł Michał Krawczyk. Zapraszam.</utt>
    </speech>
    <speech speaker="Poseł Michał Krawczyk">
      <utt t="norm">Bardzo dziękuję. Pani Marszałek! Wysoka Izbo! Ponad 2 godziny temu, kiedy szczegółowo przedstawiałem sprawozdanie z posiedzenia Komisji Kultury i Środków Przekazu z dnia 4 lipca br., gdy analizowaliśmy sprawozdanie Krajowej Rady Radiofonii i Telewizji za 2023 r. i o nim dyskutowaliśmy, państwo z tej strony sali krzyczeliście, przeszkadzaliście, komentowaliście w absolutnie niewybredny sposób to, co mówiłem.</utt>
      <utt t="interrupt" by="Poseł Anna Paluch">Żyjemy w wolnym kraju.</utt>
      <utt t="norm">Natomiast kiedy wyszliście państwo i wychodziliście państwo tutaj, na tę mównicę, na czele z panem posłem Szczuckim, który miał wystąpienie w imieniu klubu oraz pozostałych posłów i posłanek PiS-u wychodzących na tę mównicę, w ogóle nie mówiliście o sprawozdaniu Krajowej Rady Radiofonii i Telewizji za 2023 r. Czyli nie mówiliście o przedmiocie naszej dzisiejszej dyskusji. Pytam więc: Czy brak jest państwu odwagi, żeby bronić mediów publicznych, tzw. mediów publicznych w 2023 r., które wykonywały polecenia Nowogrodzkiej? Mediów publicznych, które były sztabem wyborczym PiS-u? Brak jest państwu odwagi, żeby wypowiedzieć się na temat sprawozdania Krajowej Rady Radiofonii i Telewizji, która kompletnie tego nie zauważa. Wychodziliście państwo na tę mównicę i mówiliście głównie o jednej kwestii: o przywracaniu ładu medialnego w Polsce od końca zeszłego roku, który tak bardzo wam się nie podoba, bo w końcu siedziba Telewizji Polskiej na Woronicza nie jest waszym sztabem wyborczym, nie jest sztabem wyborczym PiS-u, tylko jest miejscem, w którym tworzone są prawdziwe publiczne, rzetelne media.</utt>
      <utt t="reaction">Oklaski</utt>
      <utt t="norm">Pan przewodniczący Świrski w swoim wystąpieniu poruszył tylko te kwestie, na które chciał odpowiedzieć, a nie ustosunkował się do tych pytań ani do tych kwestii, które były dla niego niewygodne. O moim wystąpieniu powiedział, że to publicystyka. Przykro mi, ponieważ relacjonując posiedzenie Komisji Kultury i Środków Przekazu, podawałem w tym wystąpieniu fakty, które padały podczas posiedzenia komisji z ust posłów i posłanek obecnych na posiedzeniu tej komisji. Pan przewodniczący Świrski nie miał odwagi ani chęci, żeby ustosunkować się do konkretnych zarzutów łamania przez media publiczne w 2023 r. zasady pluralizmu, bezstronności i wyważenia, które powinny towarzyszyć na co dzień pracy mediów publicznych, i faktów, które przytoczone tutaj przeze mnie, przez panie posłanki i panów posłów podczas posiedzenia komisji mówią właśnie o łamaniu tych zasad. Nie wspomniał pan o tych faktach w swoim sprawozdaniu za 2023 r. ani przed chwilą nie odniósł się pan do tych zarzutów na tej mównicy. Nie odniósł się pan też do zarzutu przedłużania trwającego przez wiele miesięcy, niczym nieuzasadnionego niepoddawania pod głosowanie propozycji przyznania koncesji kilku stacjom telewizyjnym i programom niepublicznym nadawanym przez te stacje. Nie wiem, dlaczego nie odniósł się pan do tego zarzutu, natomiast powiedział pan, że moje wystąpienie było pozbawione faktów. A zatem teraz kolejny raz te fakty przytaczam i pytam, dlaczego pan na nie nie odpowiada. Szanowni Państwo! Wystąpienia posłów i posłanek PiS-u, dwukrotne wystąpienie pana przewodniczącego Krajowej Rady Radiofonii i Telewizji są najlepszym dowodem na to, że Komisja Kultury i Środków Przekazu 4 lipca tego roku podjęła słuszną decyzję, odrzucając sprawozdanie Krajowej Rady Radiofonii i Telewizji za 2023 r. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Zamykam dyskusję. Proponuję, aby Sejm niezwłocznie przystąpił do drugiego czytania projektów uchwał. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Przystępujemy do drugiego czytania projektów uchwał. Czy ktoś z pań i panów posłów chce zabrać głos w drugim czytaniu projektów uchwał? Nikt się nie zgłasza. Do głosowania nad tymi projektami uchwał przystąpimy w bloku głosowań. Przystępujemy do rozpatrzenia punktu 42. porządku dziennego: Sprawozdanie Komisji Regulaminowej, Spraw Poselskich i Immunitetowych o przedstawionym przez Prezydium Sejmu projekcie uchwały w sprawie zmiany Regulaminu Sejmu Rzeczypospolitej Polskiej (druki nr 389 i 575). Proszę pana posła Łukasza Osmalaka o przedstawienie sprawozdania komisji. Bardzo proszę, panie pośle.</utt>
    </speech>
    <speech speaker="Poseł Sprawozdawca Łukasz Osmalak">
      <utt t="norm">Dziękuję bardzo. Pani Marszałek! Wysoka Izbo! Szanowni Obywatele! Pozwolę sobie zacząć od cytatu z pana dyrektora Stanisława Zakroczymskiego: Sejm jest ślepy i głuchy, jeśli stanowi prawo w ciągu jednego dnia, bo komuś na górze przyszedł jakiś pomysł do głowy. Koniec cytatu. Wysoka Izbo, regulamin Sejmu to dokument, jeden z najważniejszych dokumentów, na podstawie którego przebiega tutaj właśnie cały proces legislacyjny. Proces ten powinien uwzględniać obywateli w takim stopniu, aby każdy czuł się wysłuchany i każdy czuł się szanowany. W czasie naszego ostatniego posiedzenia, w czasie w zasadzie dwóch ostatnich posiedzeń komisji regulaminowej obecna tutaj pani marszałek Dorota Niedziela bardzo obszernie przedstawiła nam ten projekt, projekt złożony przez pana marszałka Szymona Hołownię wraz z Prezydium Sejmu. Dzisiejsze możliwości Sejmu w zakresie konsultacji społecznych są tak naprawdę bardzo ubogie. Przyszedł czas, abyśmy jako parlament naprawili ten proces i wprowadzili kolejne mechanizmy, które wzmocnią naszą demokrację. Zagwarantowanie możliwości prowadzenia konsultacji społecznych i oceny skutków regulacji przy zmianie prawa to jeden z kamieni milowych Krajowego Planu Odbudowy. Bez tego niestety pieniędzy nie będzie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo panu posłowi. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Zapraszam pana posła Kazimierza Smolińskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Kazimierz Smoliński">
      <utt t="norm">Pani Marszałek! Wysoka Izbo! Zaproponowana zmiana regulaminu przez pana marszałka zmierza do zrealizowania kamienia milowego, który został przedstawiony jako nowelizacja regulaminów Sejmu, Senatu i Rady Ministrów, która wprowadzi obowiązek przeprowadzenia oceny skutków regulacji oraz konsultacji społecznych w przypadku projektów ustaw zgłaszanych przez posłów i senatorów. Reforma ograniczy także stosowanie procedur przyspieszonych do ściśle określonych, wyjątkowych przypadków. Niestety w naszej ocenie furtka, którą państwo pozostawiacie w art. 34a, jeżeli chodzi o to, że w uzasadnionych przypadkach można odstąpić od kwestii konsultacji społecznych, w zasadzie bez podawania powodów odstąpienia, powoduje, że jest to iluzoryczna zmiana, która niestety może być wykorzystywana przeciwko opozycji, bo jest takie podejrzenie, że opozycyjne projekty poselskie będą musiały przejść tę dłuższą ścieżkę, i to nie tylko ocenę regulacji, ale przede wszystkim konsultacje społeczne. W każdym wypadku większość parlamentarna może stwierdzić, że w uzasadnionych przypadkach, a nie jest to doprecyzowane, o czym mówiliśmy na posiedzeniu komisji, można będzie odstąpić od tych kwestii konsultacji społecznych. A przecież ten kamień milowy wyraźnie mówi: ściśle określone wyjątki i wyjątkowe przypadki. Ani tych ściśle określonych, ani nie wyjątkowych przypadków w projekcie zmiany regulaminu nie ma. Druga kontrowersja, drugi zarzut, który stawiamy, to jest kwestia niepotrzebnego zwiększania kosztów. Państwo proponujecie, aby w każdym klubie był dodatkowy etat. I na to środki w projekcie budżetu, który został przez komisję przyjęty na przyszły rok, są zabezpieczone. Każdy projekt poselski będzie musiał zawierać ocenę skutków regulacji, po to ten legislator ma być zatrudniony, a jednocześnie też Kancelaria Sejmu ma dokonywać ponownej oceny skutków regulacji w przypadku tych samych projektów, czyli będziemy mieli podwójne OSR-y. Gdyby ten drugi OSR koncentrował się tylko na ewentualnych poprawkach, to można by było tak zrobić. Ale też można to przerzucić na projektodawcę, na wnioskodawców, że jeżeli składają poprawki, to poprawka też powinna zawierać OSR. Na razie jest tylko wymóg, że poprawka musi zawierać uzasadnienie. To jest nowość, do tej pory tego nie było. Wystarczyło podpisać poprawkę, a teraz trzeba będzie w tej poprawce zawrzeć uzasadnienie. Można było tam jeszcze dodatkowo wrzucić, że powinien być OSR. Wówczas tego kolejnego OSR-u po stronie Kancelarii Sejmu nie musiałoby być. A tak mamy podwójne OSR-y. Raz, że to zabiera czas, a dwa, zwiększa koszty. Niestety nasza ocena tych zmian jest co najmniej negatywna, dlatego że państwo nie chcieliście doprecyzować tych warunków, w przypadku których można odstępować od tych wymogów, które zostały jako uzasadnienie tego projektu przyjęte, że jest to realizacja kamienia milowego. Myśmy się też prosto pytali na tej zasadzie, że skoro otrzymaliśmy KPO, to Komisja Europejska uznała, że w Polsce jest przywrócona praworządność i nie trzeba dokonywać zmian, które wcześniej były warunkowane wypłatą KPO.</utt>
      <utt t="interrupt" by="Głos z sali">Prawda.</utt>
      <utt t="norm">Pytałem, czy były jakieś warunki wypłaty KPO, czy spełnienie tego czy innego kamienia może spowodować, że trzeba będzie zwrócić część pieniędzy, a jeżeli tak, to na jakich zasadach. Nie otrzymałem odpowiedzi na te pytania, więc je ponawiam. Jeszcze raz podkreślam, że niestety uważamy, że te zmiany, które zostaną wprowadzone, są iluzoryczne i mogą być w prosty sposób ominięte po to, żeby zastosować je np. tylko w stosunku do opozycji, a tak niewątpliwie nie powinno być. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Jarosława Urbaniaka… Przepraszam, pan poseł w imieniu… Pan poseł Osmalak, tak? Nie, w imieniu klubu Koalicja Obywatelska…</utt>
      <utt t="interrupt" by="Głos z sali">Nie ma</utt>
      <utt t="norm">To pan poseł Michał Pyrzyk, Klub Parlamentarny Prawo i Sprawiedliwość – Trzecia Droga. Jezu, przepraszam pana. Pan poseł Michał Pyrzyk, Klub Parlamentarny Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Michał Pyrzyk">
      <utt t="norm">Dziękuję bardzo. Szanowna Pani Marszałek! Wysoka Izbo! W imieniu Klubu Parlamentarnego Polskie Stronnictwo Ludowe – Trzecia Droga przedstawiam stanowisko o projekcie uchwały zaproponowanym przez Prezydium Sejmu w sprawie zmiany Regulaminu Sejmu Rzeczypospolitej Polskiej. Procedowana nowelizacja zawiera zmiany, których podstawowym celem jest zwiększenie transparentności procesu ustawodawczego i stworzenie warunków proceduralnych sprzyjających poprawie jakości stanowionych ustaw. Są one związane także z potrzebą implementacji tzw. kamieni milowych, czyli warunków, od których uzależnione jest uruchomienie środków z Krajowego Planu Odbudowy i zwiększenie odporności. Proponowane przez Prezydium Sejmu zmiany wprowadzają obowiązek przedkładania uzasadnienia poselskich projektów ustaw w zakresie deklarowanych skutków regulacji na stosownych formularzach. Marszałek Sejmu będzie musiał w przypadku takiego projektu wystąpić również o opinię w sprawie skutków regulacji. Zmiany zachodzą także w zakresie obowiązku przeprowadzania konsultacji społecznych. Wprowadza się zasadę udostępniania projektów wszystkich ustaw w systemie informacyjnym Sejmu z terminem do zgłaszania uwag. Konsultacje te będą przeprowadzane w systemie teleinformatycznym. Generalnie projekt zakłada ograniczenie tzw. przyspieszonych procedur ustawodawczych, które będą mogły być stosowane na uzasadniony wniosek i po zgodzie Sejmu wyrażonej bezwzględną większością głosów. Poza tym z Krajowego Planu Odbudowy wynikają inne zmiany, takie jak uzasadnienie poprawek zgłaszanych zarówno w fazie komisyjnej, jak i w trakcie drugiego czytania, zamieszczanie w systemie informacyjnym Sejmu tekstów poprawek z uzasadnieniami i podniesienie rangi wysłuchania publicznego poprzez obowiązek przedstawienia stanowiska przez wnioskodawcę projektu względem wystąpień podmiotów biorących udział w wysłuchaniu publicznym, mając na uwadze zwiększenie transparentności procesu legislacyjnego, co sprzyja zwiększaniu jakości stanowionego prawa. Klub Parlamentarny Polskie Stronnictwo Ludowe – Trzecia Droga będzie popierać proponowane zmiany w Regulaminie Sejmu Rzeczypospolitej Polskiej, niemniej jednak mamy pewne wątpliwości czy obawy dotyczące tego, czy te nowe regulacje, szczególnie te dotyczące uzasadniania poprawek i wskazywania ich celu zarówno w fazie komisyjnej, jak i w trakcie drugiego czytania, nie spowodują problemów, czy w toku ich stosowania nie będą nastręczały pewnych proceduralnych i formalnych trudności posłom formułującym te poprawki. Będzie to zupełnie, krańcowo inne rozwiązanie niż te procedury, które mamy do tej pory. Rozumiem, że należy, również poprzez zmianę regulaminu, unikać takich zachowań, wręcz blokować takie zachowania czy sytuacje jak ta pamiętna, kiedy pan poseł Marek Suski szybko zgłosił poprawkę dotyczącą odległości wiatraków od zabudowań. Zgadzamy się z tym, że takie sytuacje nie mogą mieć miejsca, natomiast my idziemy w krańcowo drugą stronę. Naszym zdaniem nie możemy przechodzić ze skrajności w skrajność. Myślę, że stosowanie tych przepisów będzie potem monitorowane przez nas wszystkich. Ewentualnie podejmiemy jakieś stosowne zmiany w późniejszym czasie, jeżeli, tak jak powiedziałem, stosowanie tych przepisów będzie nastręczać pewnych trudności. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Łukasza Osmalaka, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Łukasz Osmalak">
      <utt t="norm">Ponownie bardzo dziękuję. Pani Marszałek! Wysoka Izbo! Szanowni Obywatele! Przez ostatnie 8 lat demokracja w Polsce była wystawiana na bardzo poważną próbę. Dzisiaj tak naprawdę staramy się to wszystko ratować, zbierać, odbudowywać. Demokracja i praworządność to rzeczy dla nas najważniejsze. Musimy w końcu doprowadzić do takiej sytuacji, aby w naszym kraju naprawdę można było żyć normalnie. Bez wątpienia sala plenarna to jedno z takich miejsc, od których powinniśmy to wszystko zacząć. Proces legislacyjny powinien przebiegać w taki sposób, aby obywatele byli w stanie w prosty sposób go śledzić i mieli realny wpływ na jego przebieg dzięki temu, że będzie działał prosty mechanizm, w którego działaniu mieszkańcy, nasi obywatele będą mogli uczestniczyć. Projekt, o którym mówimy, złożony przez Prezydium Sejmu z panem marszałkiem Szymonem Hołownią na czele to kolejny taki etap po usunięciu barierek czy otwarciu Sejmu. To tak naprawdę wyciągnięcie ręki do obywateli. Upowszechnienie całego procesu legislacyjnego służy temu, aby mógł stać się jeszcze bardziej demokratyczny. Nie zapominajmy, że ostatnie 8 lat to bardzo powszechne uchwalanie przez parlament przedłożeń rządowych składanych jako projekty poselskie właśnie po to, by ominąć proces konsultacji społecznych. Przecież jedną z takich zmian była zmiana Kodeksu wyborczego demolująca zasady przeprowadzania wyborów, a jednocześnie całkowicie niemożliwa do realizacji. Przypominam, że przeszła przez cały Sejm w ciągu 2 godzin i 40 minut. Najwyższy czas, abyśmy zaczęli normalnie funkcjonować. Klub Parlamentarny Polska 2050 – Trzecia Droga będzie oczywiście głosował za. Dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, panie pośle. Zapraszam panią poseł Wandę Nowicką, klub parlamentarny Lewicy.</utt>
    </speech>
    <speech speaker="Poseł Wanda Nowicka">
      <utt t="norm">Szanowna Pani Marszałkini! Wysoka Izbo! W imieniu klubu parlamentarnego Lewica mam zaszczyt przedstawić stanowisko w sprawie projektu uchwały dotyczącej zmiany regulaminu Sejmu, druk nr 389. Klub parlamentarny Lewicy popiera projekt uchwały dotyczący zmiany regulaminu. Zmiany te prowadzą bowiem do bardziej inkluzywnego, transparentnego, demokratycznego procesu legislacyjnego. Przedstawione zmiany są nie tylko odpowiedzią na wymogi związane z KPO, ale również stanowią odpowiedź na od dawna zgłaszane potrzeby poprawy mechanizmów tworzenia prawa w naszym kraju. Nowelizacja wprowadza obowiązek przeprowadzenia konsultacji społecznych dla wszystkich projektów ustaw. Klub Lewicy postrzega to jako fundamentalny krok w kierunku wzmocnienia demokracji uczestniczącej. Umożliwienie obywatelom wyrażania opinii na temat proponowanych regulacji jest nie tylko wyrazem szacunku dla ich poglądów, ale także praktycznym narzędziem, które może przyczynić się do lepszego dostosowania prawa do rzeczywistych potrzeb i oczekiwań społecznych. Transparentne udostępnianie zgłoszonych uwag oraz uzasadnienie decyzji dotyczących ich uwzględnienia lub odrzucenia zwiększa społeczną kontrolę nad procesem legislacyjnym. Lewica wierzy, że takie podejście nie tylko zwiększa akceptację społeczną dla nowych regulacji, ale również zaangażuje obywateli w życie publiczne, co jest niezbędne dla zdrowego funkcjonowania demokracji. Ponadto projekt wprowadza obowiązek szczegółowej oceny skutków regulacji dla poselskich projektów ustaw. Klub Lewicy od dawna podkreślał konieczność zwiększenia przejrzystości w procesie legislacyjnym. Często poselskie inicjatywy ustawodawcze ze względu na swoją naturę nie były poddawane skrupulatnej analizie, co prowadziło do pospiesznego przyjmowania ustaw, z licznymi wadami, bez pełnego zrozumienia ich potencjalnych konsekwencji. Wprowadzenie OSR umożliwi lepsze przewidywanie skutków prawnych, społecznych i gospodarczych oraz finansowych proponowanych regulacji. Dzięki temu ustawodawcy będą mieli pełniejszy obraz wpływu swoich decyzji, co pozwoli na podejmowanie bardziej świadomych i odpowiedzialnych decyzji, a to z kolei przyczyni się do podniesienia jakości prawa, co jest kluczowe dla funkcjonowania sprawiedliwego i stabilnego państwa. Wprowadzenie bardziej restrykcyjnych kryteriów dla stosowania przyspieszonych procesów procedur legislacyjnych określonych w art. 51 regulaminu Sejmu to kolejny ważny krok w kierunku poprawy jakości procesu ustawodawczego. Klub Lewicy wielokrotnie zwracał uwagę na nadużycia związane z przyjmowaniem ustaw w trybie przyspieszonym. W tym momencie nowe przepisy nakładają na wnioskodawców obowiązek szczegółowego uzasadnienia konieczności zastosowania trybu przyspieszonego oraz wymagają zgody Sejmu lub odpowiedniej komisji. Dodatkowym elementem nowelizacji jest obowiązek dołączenia uzasadnień do poprawek składanych w trakcie procesu legislacyjnego. Uważamy, że to jest też bardzo dobra zmiana. Podsumowując, klub parlamentarny Lewicy uznaje proponowaną nowelizację regulaminu Sejmu za ważny krok w kierunku zwiększenia odpowiedzialności za skutki stanowionego prawa i poprawę jakości procesu legislacyjnego w Polsce. Wprowadzenie obowiązku szczegółowej oceny skutków regulacji, przeprowadzenie konsultacji społecznych oraz ograniczenie możliwości nadużywania trybu przyspieszonego to reformy, które mogą w istotny sposób przyczynić się do wzmocnienia demokracji partycypacyjnej i państwa prawa. Wdrożenie tych zmian przyczyni się do tworzenia bardziej przemyślanych, sprawiedliwych i społecznie akceptowalnych rozwiązań prawnych, co jest niezbędne dla budowy silnej, demokratycznej Polski, w której każdy obywatel i każda obywatelka mają realny wpływ na procesy legislacyjne. Dlatego klub parlamentarny Lewicy w pełni popiera projekt uchwały w sprawie zmiany Regulaminu Sejmu Rzeczypospolitej Polskiej.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Ryszarda Wilka, klub parlamentarny Konfederacja.</utt>
    </speech>
    <speech speaker="Poseł Ryszard Wilk">
      <utt t="norm">Dziękuję. Szanowna Pani Marszałek! Panie i Panowie Posłowie! Już od lat w zasadzie zawsze przy pracach na temat zmiany regulaminu Sejmu powraca do nas jak bumerang inny problem, na który chciałem zwrócić uwagę. Jest to oczywiście problem osławionej już zamrażarki sejmowej. Problem polega na tym… Bo czym jest w ogóle zamrażarka sejmowa? Oczywiście nie chodzi o sprzęt AGD. Zamrażarka sejmowa to jest możliwość przesuwania w zasadzie w nieskończoność terminu projektu: od złożenia u marszałka, zanim ujrzy on swoje pierwsze czytanie. Jak się okazuje, te zamrażarki w Sejmie są tak naprawdę dwie. Pierwsza znajduje się w gabinecie marszałka, ponieważ nie ma jasno zdefiniowanego terminu, kiedy od złożenia projektu on znajdzie się na pierwszym czytaniu, oraz druga zamrażarka, która znajduje się w komisjach sejmowych, bo tam również nie ma zdefiniowanego terminu, w jakim czasie komisja powinna oddać projekt i powinien on trafić do drugiego czytania. Problem zamrażarki sejmowej, tak jak powiedziałem na początku, pojawia się od lat. Konfederacja nie jest odosobnioną partią, która przedstawia ten kłopot. W zasadzie problem zamrażarki sejmowej dostrzegają wszystkie, bez wyjątku, partie, które siedzą teraz u nas w ławach sejmowych. 29 września 2021 r. złożyliśmy tę samą poprawkę. Tylko ona była bardziej radykalna, ponieważ dawała marszałkowi 4 miesiące na to, żeby oddał projekt do pierwszego czytania. 29 września 2021 r. praktycznie wszystkie partie, z wyłączeniem Prawa i Sprawiedliwości, poparły tę poprawkę. Koalicja Obywatelska – 120 posłów było za tą poprawką. To była nasza poprawka i to jest poprawka tożsama z tą, którą my dzisiaj składamy. Nawet pani wicemarszałek Monika Wielichowska, która piastuje teraz stanowisko wicemarszałka, poparła naszą poprawkę. Lewica niestety się wstrzymała, ale dwójka posłów od państwa również poparła naszą poprawkę. To byli pani Senyszyn i pan Rozenek. Ówczesna Koalicja Polska, czyli PSL, też poparła naszą poprawkę. 22 posłów od państwa było za, łącznie z obecnym wicemarszałkiem panem Piotrem Zgorzelskim. Idę dalej. Polska 2050 – państwo również popieraliście tę poprawkę, łącznie z panem przewodniczącym Mirosławem Suchoniem na czele. Również nieistniejące już, ale wtedy działające Porozumienie z panem Jarosławem Gowinem poparło wtedy naszą poprawkę. Idąc dalej, znowu złożyliśmy tę poprawkę 7 grudnia zeszłego roku. Jak się okazuje, cały klub Prawa i Sprawiedliwości z panem Mateuszem Morawieckim na czele również poparł tę samą poprawkę, którą dzisiaj przedstawiamy. Zapytacie państwo: Skoro wszystkie partie w naszym Sejmie popierają tę poprawkę, to dlaczego ona nie weszła w życie? Ponieważ mówimy o dwóch różnych w czasie głosowaniach. Co łączy te głosowania? Że wszystkie partie, które znajdują się aktualnie w opozycji, popierają tę poprawkę. To jest dowód na to, że ten problem nie jest wyimaginowany, tylko że ten problem jest realny i dotyka partie, które są w opozycji. Żeby być uczciwym, muszę przyznać, że obecnie problem zamrażarki sejmowej, w cudzysłowie oczywiście, zelżał. Nie jest tak dotkliwy, jak był wcześniej, ale to nie znaczy, że tego problemu nie ma. Zamrażarka czy dwie zamrażarki nadal istnieją, tylko na razie został odłączony od nich kabel. Nie znamy dnia ani godziny, kiedy pojawi się ustawa, która – niekoniecznie, ale może – może okazać się niewygodna dla obecnej koalicji rządzącej. Będą chcieli ją zamrozić. Wystarczy wtedy podłączyć kabel. Żeby pozbyć się problemu, wystarczy obydwie zamrażarki zlikwidować. Co do tej naszej drugiej zamrażarki, czyli tej, która się znajduje w komisjach sejmowych, to nawet pani marszałek Dorota Niedziela wypowiedziała się przychylnie, że ona również widzi ten problem, który my jako Konfederacja podnosimy, czyli żeby wprowadzić terminy i do jednej, i do drugiej zamrażarki. Nasze rozwiązania, które zawierają się we wnioskach mniejszości: pierwszym, drugim oraz poprawce, proponują wprowadzenie 6-miesięcznego terminu u marszałka Sejmu na poddanie projektu ustawy czy uchwały do pierwszego czytania. Termin ten wydaje się zasadny, bo wystarczający na to, żeby przeprowadzić odpowiednie konsultacje społeczne, żeby w tej sprawie wypowiedziało się Biuro Ekspertyz i Oceny Skutków Regulacji oraz żeby przeprowadzić niezbędne konsultacje społeczne. Jak widzimy, ogół tej uchwały mówi nam, że wystarczy miesiąc, żeby przeprowadzić konsultacje społeczne, więc termin 6 miesięcy wydaje się właściwy oraz termin 9 miesięcy na pracę komisji, żeby komisja zakończyła pracę nad konkretną ustawą. Szanowni Państwo! Bardzo gorąco zachęcam do tego, żeby naprawdę zrobić przedłużenie swojej woli, którą państwo wszyscy już wyrażaliście, głosując za tą poprawką w przeszłości, żebyśmy w końcu tę zamrażarkę sejmową stąd wywieźli. Bo my tutaj możemy się albo lubić, albo nie lubić. Ale pamiętajmy o tym, że za każdym posłem stoją tysiące wyborców, tysiące obywateli, którzy liczą na to</utt>
      <utt t="reaction">Dzwonek</utt>
      <utt t="norm">, żeby ich projekty ujrzały w końcu światło dzienne, a nie ginęły w zamrażarkach na wieki wieków. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Pozwólcie państwo, że przywitam grupę stowarzyszenia Polska 2050 z Częstochowy. Przyjechali państwo na zaproszenie pana posła Piotra Stracha. Bardzo państwa witam.</utt>
      <utt t="reaction">Oklaski</utt>
      <utt t="norm">Cieszę się, że jesteście z nami, że możecie się przyglądać naszym obradom. Mam nadzieję, że dzisiejszy dzień będzie owocował tylko samymi dobrymi wspomnieniami. Oczywiście zapraszamy ponownie. Dziękuję bardzo. W imieniu klubu Koalicja Obywatelska…</utt>
      <utt t="interrupt" by="Poseł Ryszard Wilk">Jeszcze poprawka.</utt>
      <utt t="norm">Jeszcze poprawka. Zapraszam pana posła Jarosława Urbaniaka, Klub Parlamentarny Koalicja Obywatelska.</utt>
    </speech>
    <speech speaker="Poseł Jarosław Urbaniak">
      <utt t="norm">Szanowna Pani Marszałek! Wysoka Izbo! Klub Parlamentarny Koalicja Obywatelska popiera projekt zmian w regulaminie Sejmu, popiera projekt rewolucyjnych zmian regulaminu Sejmu. To, co w tym przykre, to że te trzy bloki zmian, które są w tym projekcie, tak naprawdę wnosimy do regulaminu Sejmu z tego powodu, że dobre zwyczaje parlamentarne nie obowiązują. Gdy istnieją dobre obyczaje parlamentarne, wtedy nikt nie mówi o zamrażarce, wtedy nikt nie mówi o błyskawicznym przyjmowaniu ustaw po nocy, ponieważ posłowie, a także marszałkowie są związani imperatywem wewnętrznym, że prawo trzeba przyzwoicie uchwalać.</utt>
      <utt t="interrupt" by="Poseł Marek Suski">Ma pan rację, łamiecie to prawo.</utt>
      <utt t="norm">To prawie pocałunek śmierci, panie Suski, jak pan mnie chwali. Ten projekt zakłada trzy poważne zmiany w regulaminie Sejmu.</utt>
      <utt t="interrupt" by="Poseł Marek Suski">Wicemarszałek wreszcie dla PiS.</utt>
      <utt t="norm">Po pierwsze, to, co było przedmiotem wielorakiej krytyki przez ostatnie 8 lat, czyli ekspres legislacyjny – w Sejmie potrafiły pojawiać się rano projekty ustaw, które wieczorem były już ustawą, albo po nocy. W tym projekcie wyraźnie, jednoznacznie formułując jeden konkretny, rozbudowany artykuł w regulaminie Sejmu, określamy, jakie to są przypadki i kiedy można dokonywać przyspieszenia, żeby rzeczywiście było tak jak przed latami było intencją naszych poprzedników, że szybką ścieżkę legislacyjną można przeprowadzać w czasie klęski żywiołowej, wtedy, kiedy jest zagrożone bezpieczeństwo państwa, wtedy, kiedy jest zagrożone zdrowie publiczne…</utt>
      <utt t="interrupt" by="Poseł Marek Suski">My wszyscy tak robimy. Wy też tak robiliście.</utt>
      <utt t="norm">…a nie przy ustawach o lasach czy o komisji pedofilskiej, o której dzisiaj rano mówiliśmy na zamkniętym spotkaniu, też był wtedy dziwny ekspres. Drugi blok to ocena skutków regulacji. To było coś dziwnego do tej pory i przez część posłów było to wykorzystywane haniebnie. Oto rząd zawsze był zobowiązany do tego, żeby do projektu wnoszonej ustawy wnosić załącznik, w którym wyraźnie widać, jakie skutki finansowe, społeczne itd. wywiera ten projekt, tj. plusy i minusy. A posłowie mieli ten przywilej, że składali tylko projekt ustawy. Później pojawiały się takie dziwne, użyję ciężkiego słowa, patologiczne projekty ustaw. Poseł Rzeczypospolitej odpowiedzialny za dobro Rzeczypospolitej wnosi projekt ustawy. Ma genialny pomysł na to, jak usprawnić gospodarkę. Chce, żeby paliwo było tańsze, i znosi albo drastycznie obniża VAT na paliwo. Świetnie. Tylko ja bym chciał, żeby powiedział, czy zabierzemy pieniądze nauczycielom, policjantom, żołnierzom, służbie zdrowia, czy może pracownikom administracji samorządowej. Po tej zmianie będzie obowiązek… Projekt ustawy, jeżeli trafi do laski marszałkowskiej, będzie musiał mówić o skutkach tych zmian. Co więcej, w trakcie konsultacji, o których za chwilę, Kancelaria Sejmu będzie sporządzać drugą ocenę, bardziej obiektywną. Sami z praktyki wiemy, że posłowie mają bardzo dobre zdanie o własnych projektach ustaw. To nie jest nic nadzwyczajnego. To wada, która obejmuje wszystkich ludzi, nie tylko posłów i posłanki. I rzecz najważniejsza, coś, czego do tej pory nie było: transparentność procesu legislacyjnego. Po tych zmianach, już jesienią tego roku, każdy obywatel będzie mógł na stronie internetowej Sejmu zobaczyć, jakie są projekty ustaw, i w ciągu 30 dni zgłosić swoje uwagi. Do tej pory to było niemożliwe. Takiej rewolucji w polskim parlamencie jeszcze nigdy nie było.</utt>
      <utt t="reaction">Dzwonek</utt>
      <utt t="norm">Wyrażam tylko nadzieję – w ramach konkurencji między Sejmem a Senatem – że Senat nas dogoni. Chciałbym powtórzyć, pani marszałek, Wysoka Izbo, że Klub Parlamentarny Koalicja Obywatelska nie wnosi w drugim czytaniu poprawki i będzie głosować za tym projektem. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Na tym zakończyliśmy wystąpienia w imieniu klubów i kół. Przechodzimy do pytań. Do pytań zapisało się dziewięć osób. Czy jeszcze ktoś z państwa…</utt>
      <utt t="interrupt" by="Poseł Klaudia Jachira">Ja jeszcze.</utt>
      <utt t="norm">Bardzo proszę. Ustalam czas na 1,5 minuty. Jako pierwszy pan poseł Kazimierz Smoliński, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Kazimierz Smoliński">
      <utt t="norm">Dziękuję bardzo. Pani Marszałek! Wysoka Izbo! Najpierw krótkie odniesienie do słów pana przewodniczącego Urbaniaka o dobrych zwyczajach. Dobrym zwyczajem było to, że klub opozycyjny sam decyduje, kto będzie marszałkiem. Wyście ten dobry zwyczaj złamali i nie mamy wicemarszałka.</utt>
      <utt t="interrupt" by="Poseł Małgorzata Pępek">Bo nie chcieliście.</utt>
      <utt t="norm">Zwyczajem było to, że opozycja ma proporcjonalną liczbę komisji sejmowych. Wyście mieli 11, my mamy 5. Dobrym zwyczajem była proporcjonalna liczba wiceprzewodniczących w prezydiach komisji.</utt>
      <utt t="interrupt" by="Poseł Wanda Nowicka">W każdej chwili możecie mieć.</utt>
      <utt t="norm">Mamy kilka razy mniej, niż wyście mieli. Złamaliście te zwyczaje. Druga rzecz. Nie jest tak, że w jakichś szczególnie uzasadnionych przypadkach, gdziekolwiek określonych, można odejść od tej procedury. Przypominam: art. 34a pkt 4 – w uzasadnionych wypadkach. Co to znaczy „w uzasadnionych wypadkach”? To znaczy, że w każdym momencie pan marszałek może zdecydować, że dany projekt nie idzie na konsultacje społeczne, że konsultacje będą trwały 3 dni albo będą trwały 30 dni. O tym będzie pan marszałek decydował w uzasadnionych przypadkach czy wypadkach. Nie ma żadnego uszczegółowienia, a myślę, że kamień milowy tego wymagał. To jest fikcyjna, pozorna otwartość na konsultacje społeczne, które mogą niestety, jak się obawiam, dotyczyć wyłącznie opozycji. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam panią poseł Marię Joannę Koźlakiewicz, Klub Parlamentarny Koalicja Obywatelska. Bardzo proszę, pani poseł.</utt>
    </speech>
    <speech speaker="Poseł Maria Joanna Koźlakiewicz">
      <utt t="norm">Pani Marszałek! Wysoka Izbo! Przeprowadzenie konsultacji społecznych stanowi istotny krok w kierunku zwiększenia transparentności procesu legislacyjnego i udziału w nim obywateli. Udostępnienie projektów ustaw w Systemie Informacyjnym Sejmu umożliwi szersze zaangażowanie społeczne, co może prowadzić do stanowienia lepszej jakości prawa. Nowe regulacje przewidują możliwość zgłaszania uwag przez 30 dni od dnia udostępnienia projektu, dają obywatelom i organizacjom społecznym realną możliwość wpływu na kształtowanie prawa. Czy zagwarantowanie możliwości prowadzenia konsultacji społecznych i ocena skutków regulacji przy zmianie prawa to jedne z kamieni milowych Krajowego Planu Odbudowy?</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Zapraszam panią poseł Małgorzatę Pępek, Klub Parlamentarny Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Pani Marszałek! Wysoka Izbo! Zmiany wprowadzane szybko, bez koniecznych konsultacji, skutkujące kolejnymi poprawkami do poprawek czy chaotyczne wrzutki, nierzadko pozostające w konflikcie z już istniejącymi regulacjami – tego było pełno w poprzedniej kadencji, ale na szczęście czas z tym skończyć. Projekt nie tylko zwiększy transparentność procesu ustawodawczego, co w konsekwencji poprawia jakość prawa stanowionego w naszym kraju, ale także realizuje jeden z kamieni milowych KPO. Wszystko to powoduje, że poparcie tych zmian powinno być tylko formalnością. Każdy z nas powinien zagłosować za tymi zmianami. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam panią poseł Zofię Czernow, Klub Parlamentarny Koalicja Obywatelska.</utt>
    </speech>
    <speech speaker="Poseł Zofia Czernow">
      <utt t="norm">Pani Marszałek! Wysoki Sejmie! Zmiana regulaminu Sejmu to historyczna niemalże zmiana, bo z chwilą wejścia w życie tej ustawy nastąpi zasadnicza poprawa jakości stanowionego prawa.</utt>
      <utt t="interrupt" by="Poseł Marek Suski">Tak, na pewno.</utt>
      <utt t="norm">Mamy za sobą bardzo ponury czas – byłam wówczas posłanką, to wiem, krytykowaliśmy to – stanowienia prawa w sposób niedopuszczalny, bez konsultacji, bez ustalania skutków danej regulacji. Zdarzało się, że na tym samym posiedzeniu wprowadzano ważne ustawy, mało tego, nawet zmiany w kodeksach, co nigdy wcześniej nie było dopuszczalne. Konieczność konsultacji jest ogromnie ważna. Społeczeństwo musi wcześniej wiedzieć, w jakim kierunku zmierzają projekty ustaw, które przygotowuje Sejm czy inni autorzy projektów ustaw. Chcę powiedzieć, że kolejną taką sprawą jest brak oceny skutków regulacji – społecznych, bo często to są bardzo poważne skutki społeczne, ale i finansowych. Bardzo łatwo pisze się projekty poselskie</utt>
      <utt t="reaction">Dzwonek</utt>
      <utt t="norm">, kiedy nie ma obowiązku policzenia, ile to będzie kosztować. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Artura Jarosława Łąckiego, Klub Parlamentarny Koalicja Obywatelska.</utt>
    </speech>
    <speech speaker="Poseł Artur Jarosław Łącki">
      <utt t="norm">Pani Marszałek! Wysoka Izbo! Chciałem zwrócić się do pana posła Smolińskiego. Wyszedł, ale może kiedyś usłyszy. Panie pośle, to, że odblokowano nam środki z KPO, wcale nie znaczy, że, jak pan powiedział, praworządność w Polsce została przywrócona. Praworządności w Polsce, którą psuliście przez 8 lat, nie można przywrócić o tak sobie, jak czarodziejską różdżką. To, że nam odblokowano środki z KPO, znaczy, że Komisja Europejska i cała Unia Europejska dostały wreszcie wiarygodnego partnera…</utt>
      <utt t="interrupt" by="Głos z sali">Ha, ha, ha!</utt>
      <utt t="norm">…w osobach z rządu pana Donalda Tuska i w całej koalicji, zjednoczonej Koalicji Obywatelskiej. I to jest właśnie to, że skoro mają takiego partnera, któremu mogą ufać, mogli odblokować te środki, dając nam czas na przyjęcie wszystkich kamieni milowych. Ta ustawa jest jednym z tych kamieni milowych. Proszę się spodziewać następnych ustaw, zresztą już mieliście ustawy o Trybunale Konstytucyjnym. Przywrócimy praworządność w Polsce i przywrócimy też dobre obyczaje legislacyjne w Sejmie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, panie pośle. Zapraszam pana posła Jerzego Meysztowicza, Klub Parlamentarny Koalicja Obywatelska.</utt>
    </speech>
    <speech speaker="Poseł Jerzy Meysztowicz">
      <utt t="norm">Pani Marszałek! Wysoka Izbo! Niezależnie od tego, że ta propozycja zmiany w regulaminie Sejmu jest spełnieniem warunków, które są w podpisanych zobowiązaniach, jeśli chodzi o kamienie milowe, to tak na dobrą sprawę jest szansa, żebyśmy skończyli z pewną patologią. Te projekty poselskie, które były procedowane przez ostatnie lata, najczęściej były to projekty rządowe, tylko że ze względu na to, że rząd chciał wprowadzić je bardzo szybko, czasami, jak to było już dzisiaj powiedziane, w ciągu kilku godzin, przedkładano je jako projekty poselskie. Dochodziło do sytuacji patologicznej, że niektórzy posłowie w ogóle nie wiedzieli, że się pod takim projektem podpisali, bo funkcjonowały tzw. listy in blanco, które były podkładane pod projekty rządowe, tak żeby one przyjęły formę projektów poselskich. W związku z tym bardzo dobrze, że te zmiany się dokonują i będzie konieczność przedstawiania oceny skutków regulacji również w stosunku do projektów, które będą zgłaszane przez grupę posłów. I pytanie: Czy mamy jakąś wiedzę na temat tego, jaki w ostatnich latach był procent projektów rządowych, które podlegały ocenie skutków regulacji i konsultacji, a jaki był procent takich projektów – nie ukrywam: patologicznych wypadków – które zostały zgłoszone jako projekty poselskie po to, żeby uniknąć</utt>
      <utt t="reaction">Dzwonek</utt>
      <utt t="norm">oceny skutków regulacji i konsultacji? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Andrzeja Adamczyka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Andrzej Adamczyk">
      <utt t="norm">Dziękuję bardzo. Pani Marszałek! Wysoka Izbo! Wsłuchiwałem się w słowa posła reprezentującego myśl klubu Platformy Obywatelskiej i nieprzemożnie przychodzą na myśl słowa Sienkiewicza, ale tego zacnego: Diabeł się w ornat ubrał i ogonem na mszę dzwoni. Szkoda, że nie ma pana posła Urbaniaka. Pan poseł Urbaniak akurat był posłem V kadencji, ale był też posłem VI i VII kadencji. Pamiętacie państwo, jak psuliście prawo w tamtym czasie? 3 godziny trzeba było, żeby w lipcu 2010 r. zmienić ustawy, wprowadzić rozwiązania dotyczące skutków powodzi albo te, które mają zabezpieczyć kraj przed powodzią, chociaż było już po powodzi. Pamiętamy. To jest jeden z przykładów, kilkudziesięciu przykładów tego, jak psuliście prawo. I teraz w istocie rzeczy w proponowanym projekcie uchwały nic się nie zmienia – poza tym, że kneblujecie usta opozycji, uniemożliwiacie przygotowanie projektów ustaw – bo nie skreśliliście w proponowanym projekcie uchwały albo nie mogliście pominąć zapisu, który mówi, że w uzasadnionych wypadkach można zastosować tryb inny. Otóż, szanowni państwo, jedyne, co pozytywne w tym wszystkim</utt>
      <utt t="reaction">Dzwonek</utt>
      <utt t="norm">, to to, że przejdziecie do opozycji, mam nadzieję, że niebawem, i zderzycie się z tym, co przygotowaliście w ostatnim czasie. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam pana posła Tomasza Głogowskiego, Klub Parlamentarny Koalicja Obywatelska.</utt>
    </speech>
    <speech speaker="Poseł Tomasz Głogowski">
      <utt t="norm">Szanowna Pani Marszałek! Wysoki Sejmie! Procedowane dzisiaj zmiany w regulaminie Sejmu w istotny sposób wpłyną na jakość stanowienia prawa. Zniknie taka sytuacja, że w ciągu kilku, kilkunastu godzin dokonywane są fundamentalne zmiany w kodeksach. Zniknie także sytuacja udawania projektów poselskich. Pamiętamy wielokrotną taką sytuację, gdy projekty przygotowane w ministerstwach, projekty de facto rządowe, są zgłaszane jako projekty poselskie. Pamiętamy sytuację, gdy poseł, który pełni rolę przedstawiciela wnioskodawców, z zakłopotaniem wertuje projekt, starając się odpowiedzieć na pytania – projekt, który sam zobaczył kilka godzin wcześniej, z którym nie był w stanie się zapoznać. Tylko w wyjątkowych sytuacjach może być szybkie procedowanie nad ustawą – jak mówił przedmówca, w sytuacjach dotyczących powodzi, w jakichś sytuacjach nadzwyczajnych, związanych czy to z zagrożeniem wojennym, czy to z katastrofami. Ale ustawa to także realizacja kamienia milowego, do którego zobowiązał się premier Mateusz Morawiecki. Chciałem zapytać posła sprawozdawcę: Czy jest prawdą, że pan premier Morawiecki zobowiązał się, że te rozwiązania prawne będą wprowadzone do końca września 2022 r.? Czy jest prawdą, że to jedno z tych zobowiązań, co do których premier Morawiecki w Strasburgu zapowiedział, że je zrealizuje, po czym przyjechał do Warszawy i powiedział: coś tam obiecałem w Unii Europejskiej, ale nie będę tego robił, to nieważne? Skompromitował tym nie tylko siebie, bo to jego problem, ale skopromitował jako premier Polskę i pokazał, że władze Polski zachowują się jak niepoważni partnerzy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, panie pośle. Zapraszam pana posła Marka Suskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Marek Suski">
      <utt t="norm">Panie Marszałek! Wysoka – dość pustawa – Izbo! Zmiany regulaminu dotyczą wszystkich. Chyba nie widzę pana, który jest reprezentantem marszałka, a chciałem mu zadać pytanie.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, ale ja odpowiem na końcu, ponieważ jestem…</utt>
    </speech>
    <speech speaker="Poseł Marek Suski">
      <utt t="norm">A przekaże pani panu marszałkowi moje pytanie i pan marszałek później odpowie?</utt>
    </speech>
    <speech speaker="Wicemarszałek Dorota Niedziela">
      <utt t="norm">Oczywiście. Nawet je zapiszę.</utt>
    </speech>
    <speech speaker="Poseł Marek Suski">
      <utt t="norm">A, to się cieszę, że pani przekaże i że pan przyjdzie, ale on tu powinien być, bo jednak reprezentuje marszałka i zmiany w regulaminie, który jest podstawowym aktem prawnym regulującym…</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, czy mogę? Ja jestem przedstawicielem wnioskodawców.</utt>
    </speech>
    <speech speaker="Poseł Marek Suski">
      <utt t="norm">Dziękuję, ale pani nie była upoważniona do prezentowania tych zmian, był do tego upoważniony dyrektor gabinetu.</utt>
      <utt t="reaction">Gwar na sali</utt>
      <utt t="norm">Tak czy inaczej, nie musi mi pani przeszkadzać, bo za chwilę pani powie, że czas mi się kończy, a nawet pytania nie zadałem.</utt>
      <utt t="interrupt" by="Poseł Urszula Augustyn">Czas ucieka.</utt>
      <utt t="norm">Otóż, szanowni państwo, po pierwsze, to jeśli chodzi o odblokowanie tych pieniędzy z KPO, to one tak do końca nie są odblokowane, ale zostały odblokowane, bo wreszcie ulubiony w Unii Opposition Führer, który stał się teraz premierem, rządzi Polską, a to był główny warunek przywrócenia praworządności. Jeżeli natomiast chodzi o praworządność, to widzimy, jak ona wygląda, jak napada się na media publiczne czy też na różne osoby, a nawet jak torturuje się więźniów. Otóż, szanowni państwo, te rozwiązania są rozwiązaniami, za pomocą których do zamrażarki, która jest dla opozycji</utt>
      <utt t="reaction">Dzwonek</utt>
      <utt t="norm">– o, właśnie – dokłada się jeszcze worek kamieni milowych na plecy opozycji, bo rząd tak naprawdę zostawił sobie furtkę i kiedy będzie miał potrzebę, to ominie te wszystkie obostrzenia, a na pewno nie ominie ich opozycja. Zatem to jest, szanowni państwo, dalsza część budowania dyktatury wymierzonej też w opozycję. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Klaudię Jachirę, Klub Parlamentarny Koalicja Obywatelska.</utt>
    </speech>
    <speech speaker="Poseł Klaudia Jachira">
      <utt t="norm">Pani Marszałkini! Wysoka Izbo! Panie Pośle! Jest wręcz przeciwnie. Właśnie kończymy z tą patologią, którą uprawialiście. Naprawdę mam nadzieję, że nigdy więcej nie będę na tej sali miała do czynienia z tym, z czym miałam, czyli z tym, że tak naprawdę stricte rządowe projekty składaliście na chybcika i w ciągu kilku godzin były tu, na tej sali przegłosowywane.</utt>
      <utt t="interrupt" by="Poseł Andrzej Adamczyk">A wyście niczego nie składali.</utt>
      <utt t="norm">Obywatele ani obywatelki nie mieli żadnego prawa, by się do tego odnieść. Szliście z tym po prostu przez tę Izbę, taranowaliście, byle szybciej, byle tylko to odhaczyć. Senat wam troszeczkę to utrudniał, właśnie Senat na szczęście stał na straży tego, aby było stanowione dobre prawo. Chciałabym bowiem z całą mocą podkreślić, że dobre prawo to nie jest szybko stanowione prawo, tutaj nie ustanawiamy prawa na wyścigi. To nie jest tak, że jak przegłosowaliście ustawę w ciągu kilku godzin, to była to najlepsza ustawa na świecie. Zwykle było właśnie dokładnie na odwrót: im gorsze było prawo, tym szybciej przepychaliście je przez tę Izbę. Całe szczęście, że kończymy z tym okropnym, patologicznym procederem. Korzystając z okazji, że rozmawiamy tutaj także o transparentności systemu legislacyjnego, chciałabym się w sumie spytać, możliwe, że jest to pytanie do ekspertów w tej dziedzinie: Które dokładnie przepisy musiałyby się zmienić, abyśmy poszli drogą krajów europejskich? Chodzi o to, jak jest ustanawiane prawo w Unii Europejskiej, o to, że w momencie nowelizacji ustawy mamy w tabelce jasno wyszczególnione obecne brzmienie ustawy</utt>
      <utt t="reaction">Dzwonek</utt>
      <utt t="norm">i to, co proponowane jest czy przez rząd, czy przez grupę posłów. Myślę, że to by bardzo ułatwiło przede wszystkim obywatelom i obywatelkom zrozumienie, jak będziemy nowelizować kolejne ustawy. Często jest to bowiem trudne do zrozumienia dla osoby, która nie ma na co dzień do czynienia z projektami ustaw. I jeżeli jest tutaj ktoś, kto chciałby mi na to odpowiedzieć, to będę bardzo zobowiązana. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Ryszarda Wilka, klub parlamentarny Konfederacja.</utt>
    </speech>
    <speech speaker="Poseł Ryszard Wilk">
      <utt t="norm">Szanowna Pani Marszałek! Wysoka Izbo! À propos poprawki, którą złożyłem do tej ustawy, chciałbym wnieść o nieodsyłanie projektu uchwały ponownie do komisji i rozpatrzenie tej poprawki w bloku głosowań. Bardzo dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, panie pośle. Na tym zakończyliśmy serię pytań. O głos poprosił sprawozdawca komisji pan poseł Łukasz Osmalak… Jednak nie. W takim razie tak: panie pośle Suski, jestem przedstawicielem Prezydium Sejmu uprawnionym do przedstawienia projektu, bardzo chętnie wysłuchałam pytań i pozwólcie państwo, że odpowiem na kilka. Po pierwsze, zastanawiam się, czy pan poseł Smoliński, który był ze mną na posiedzeniu tej komisji, mówił tak tylko dlatego, żeby coś powiedzieć, czy nie zrozumiał tego na posiedzeniu komisji. Jeśli chodzi o projekt poselski, to on z automatu, obligatoryjnie przechodzi do etapu tzw. OSR, czyli do konsultacji społecznych. Każdy klub parlamentarny dostaje dodatkowego pracownika, który pomoże wypisać w przypadku projektu poselskiego tzw. OSR, czyli ocenę skutków regulacji. Równocześnie w tym samym czasie projekt jest poddawany trwającej 30 dni konsultacji i zawieszany na stronie internetowej. Za pomocą dostępu przez profil zaufany każdy obywatel i przedstawiciele każdej organizacji będą mogli zamieścić tam swoje uwagi. Pod koniec trwającej 30 dni konsultacji te uwagi będą przeanalizowane, a ich część będzie umieszczona w ocenie skutków regulacji, w ramach opinii. To jest jedno, jeżeli chodzi o dostępność, transparentność i możliwości obywateli w zakresie konsultowania projektów poselskich. Równocześnie pan Smoliński mówił, że obawia się, że nie tylko wydłuży to proces legislacyjny, lecz także jeszcze stracimy możliwość szybkiej ścieżki procedowania. Otóż nie. Istnieje tzw. szybka ścieżka i jest ona zagwarantowana w przypadku wyjątkowych sytuacji i, panie pośle Smoliński, będzie się ją stosowało na podstawie uzasadnionego wniosku. Więc proszę nie mówić, że nic się nie zmieniło, ponieważ tylko uzasadniony wniosek może spowodować, że ścieżka będzie skrócona.</utt>
      <utt t="interrupt" by="Poseł Marek Suski">Czyli dla rządu.</utt>
      <utt t="norm">Co więcej, będzie to musiało być przegłosowane w Sejmie większością głosów.</utt>
      <utt t="interrupt" by="Poseł Marek Suski">Nic.</utt>
      <utt t="norm">Zastanawiam się jeszcze, czy jest sens w ogóle odpowiadać na pytania osobom, które nie dosyć, że nie przeczytały tej uchwały, to powtarzają zupełnie niezrozumiałe pytania. Mam wrażenie, że pan poseł Adamczyk nie przeczytał tej uchwały. Bardzo zachęcam do przeczytania. Jest tam dokładnie wszystko wypisane. Do tego dochodzi jeszcze poprawka – to już pewnie sprawozdawca mówił – którą złożył przedstawiciel Konfederacji i która dodatkowo jeszcze ogranicza czas przetrzymywania projektów nie tylko w Prezydium, ale i w komisjach, tzn. istnieje określony czas, w którym trzeba rozpatrzyć projekt poselski i przesłać go do komisji, oraz istnieje określony czas, w którym komisja musi rozpatrzyć go i przedstawić sprawozdanie. Więc myślę, że nie tylko idea, lecz także zapisy tej uchwały służą tylko temu, żebyśmy wypełnili dwie przesłanki, na które zgodził się premier Morawiecki w kamieniach milowych, tzn. transparentności dostępu społeczeństwa do konsultowania projektów poselskich i ograniczenia niepotrzebnie, zbyt często wykorzystywanej skróconej ścieżki odnośnie do projektów poselskich. Bardzo dziękuję.</utt>
      <utt t="interrupt" by="Poseł Andrzej Adamczyk">Przepraszam, tytułem sprostowania, pół minuty.</utt>
      <utt t="norm">Panie pośle, pół minuty sprostowania. Bardzo proszę.</utt>
    </speech>
    <speech speaker="Poseł Andrzej Adamczyk">
      <utt t="norm">Dziękuję bardzo. Pani Marszałek! Wysoka Izbo! Otóż przeczytałem projekt uchwały i upewniłem się, że jest to działanie, które ma – to jest faktem – zlikwidować zamrażarkę, bo trudno będzie opozycji przedłożyć projekty ustaw poselskich, bacząc na skomplikowany system procedur legislacyjnych. Dlatego też, powtarzam, robicie państwo wszystko, aby utrudnić pracę opozycji, ale my sobie z tym poradzimy. Zapewniam wnioskodawców</utt>
      <utt t="reaction">Dzwonek</utt>
      <utt t="norm">i wszystkich państwa, którzy będą głosowali za tym projektem uchwały. Dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, jeszcze raz. Nie wiem, czy mam panu przedstawić to drukowanymi literami.</utt>
      <utt t="interrupt" by="Poseł Andrzej Adamczyk">Nie, nie ma takiej potrzeby.</utt>
      <utt t="norm">Pan napisze sobie projekt poselski i absolutnie nie ma żadnej, ale to żadnej przyczyny, żeby mówić, że jakiekolwiek są utrudnienia przy składaniu tego projektu.</utt>
      <utt t="interrupt" by="Poseł Marek Suski">Jak nie?</utt>
      <utt t="norm">Składa pan projekt do laski marszałkowskiej. Równocześnie Prezydium Sejmu zdecydowało, że dodatkowi pracownicy w pana klubie pomogą panu wypełnić taki formularz.</utt>
      <utt t="interrupt" by="Poseł Marek Suski">I to nie jest utrudnienie?</utt>
      <utt t="norm">I zaczynają się w tym samym dniu konsultacje, 30-dniowy termin. I pan, żeby zresztą panu pomóc, dostanie konsultacje społeczne do swojego projektu, których normalnie pan by nie mógł przeprowadzić. Więc jaki tutaj jest sposób mrożenia czy utrudniania panu pracy? Pana projekt, jaki był, taki będzie, tylko przez 30 dni społeczeństwo, organizacje społeczne, osoby, które będą chciały skonsultować ten projekt, będą mieli do niego dostęp. Na końcu drogi będzie pan mógł sprawdzić, jaki jest odbiór społeczny pana projektu. I to jest jedyna rzecz, która panu wydłuży proces o 30 dni, żeby pan się dowiedział, jak odbierany jest projekt, który pan złożył, jak społeczeństwo go ocenia. Bardzo dziękuję.</utt>
      <utt t="reaction">Oklaski</utt>
      <utt t="interrupt" by="Poseł Andrzej Adamczyk">Pani marszałek, bardzo dziękuję. To oświadczenie parlamentarne. Ja bardzo dziękuję za ten pani zastępczy wykład… Zostajemy przy swoim. Możemy się tak umówić? Bardzo dziękuję.</utt>
      <utt t="norm">Oczywiście. Różnimy się pięknie, ale się różnimy. Zamykam dyskusję. W dyskusji zgłoszono poprawki oraz wniosek o nieodsyłanie projektu uchwały do komisji w celu przedstawienia sprawozdania. Proponuję, by Sejm nie odsyłał projektu ponownie do komisji. Jeżeli nie usłyszę sprzeciwu, będę uważała, że Sejm propozycję przyjął. Sprzeciwu nie słyszę. Do trzeciego czytania projektu przystąpimy w bloku głosowań. Przystępujemy do rozpatrzenia punktu 31. porządku dziennego: Sprawozdanie Komisji do Spraw Kontroli Państwowej oraz Komisji Kultury i Środków Przekazu o poselskim projekcie uchwały w sprawie zlecenia Najwyższej Izbie Kontroli przeprowadzenia kontroli działalności Krajowej Rady Radiofonii i Telewizji oraz innych odpowiednich organów w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii i telewizji (druki nr 529 i 580). Proszę panią poseł Aleksandrę Leo o przedstawienie sprawozdania komisji.</utt>
    </speech>
    <speech speaker="Poseł Sprawozdawca Aleksandra Leo">
      <utt t="norm">Szanowna Pani Marszałkini! Wysoka Izbo! Marszałek Sejmu Szymon Hołownia, po zasięgnięciu opinii Prezydium Sejmu, 10 lipca skierował do pierwszego czytania w Komisji do Spraw Kontroli Państwowej oraz Komisji Kultury i Środków Przekazu poselski projekt uchwały w sprawie zlecenia Najwyższej Izbie Kontroli przeprowadzenia kontroli działalności Krajowej Rady Radiofonii i Telewizji oraz innych odpowiednich organów w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii telewizji, to jest druk nr 529. Pierwsze czytanie miało miejsce wczoraj podczas wspólnego posiedzenia obydwu komisji. Pani posłanka Barbara Oliwiecka jako przedstawicielka wnioskodawców przedstawiła uzasadnienie projektu uchwały. Szanowni Państwo! Zgodnie z art. 213 konstytucji Krajowa Rada Radiofonii i Telewizji stoi na straży wolności słowa, prawa do informacji oraz interesu publicznego radiofonii i telewizji. Tymczasem przez ostatnie 8 lat krajowa rada nie wypełniała swojej misji. Nie mieliśmy niezależnych, wolnych i apolitycznych mediów. Dane dotyczące obecności przedstawicieli partii politycznych w telewizji publicznej, które otrzymaliśmy w II kwartale 2023 r., mówią same za siebie: 80% dla polityków PiS, 8% dla Lewicy, 7% dla PSL-u i tylko 3% dla Koalicji Obywatelskiej i 1% dla Polski 2050. Zdarzały się sytuacje, kiedy politycy Zjednoczonej Prawicy przesiadywali w reżyserkach w telewizji publicznej, miejscach, gdzie nigdy nigdzie żaden polityk nie powinien przebywać.</utt>
      <utt t="interrupt" by="Poseł Marek Suski">To nieprawda.</utt>
      <utt t="norm">Doskonale pamiętamy paski nienawiści oraz kłamliwe i szczujące materiały dotyczące polityków ówczesnej opozycji, osób LGBT czy migrantów, masowy hejt, który nijak się miał do realizowania misji publicznej. Z poczty elektronicznej posła Dworczyka wyciekły m.in. swoiste instrukcje dla kierownictwa mediów publicznych, jaką przyjąć narrację w kwestii caracali, kiedy został zerwany kontrakt, czy informacje dotyczące wywiadów z prezydentem Andrzejem Dudą. Gotowe wywiady były przesyłane do mediów z instrukcjami, aby tylko poprzecinać gotowy tekst odpowiednimi pytaniami. To politycy dyktowali pseudodziennikarzom, co widzowie mają zobaczyć na wizji bądź co mają usłyszeć w eterze. Za czasów swoich rządów politycy Zjednoczonej Prawicy uczynili z mediów narzędzie manipulacji i dezinformacji. 19 grudnia 2023 r. Sejm przyjął uchwałę w sprawie przywrócenia ładu prawnego oraz bezstronności i rzetelności mediów publicznych oraz Polskiej Agencji Prasowej. Obecnie znów mamy media wolne, apolityczne, powrócił pluralizm.</utt>
      <utt t="interrupt" by="Poseł Marek Suski">Ha, ha, ha!</utt>
      <utt t="norm">Niestety w ramach politycznej zemsty za odebranie politykom PiS ich ostatniego, najsilniejszego narzędzia, narzędzia niezbędnego do manipulowania wyborcami, ich propagandowej tuby, jaką były media publiczne, krajowa rada zaczęła bezprawnie przetrzymywać pieniądze z abonamentu i nie przekazuje ich do regionalnych rozgłośni i oddziałów telewizji publicznej. To sytuacja bez precedensu, stanowiąca poważne zagrożenie i utrudnienie dla funkcjonowania tych mediów. Pracownicy mediów, dziennikarze nie otrzymują na czas wypłat. Tysiące pracowników i ich rodzin zostało postawionych w bardzo trudnej sytuacji ekonomicznej. Lokalne media nie mają możliwości inwestowania w nowe technologie ani realizowania nowych programów. Brakuje pieniędzy na rozwój, na bieżącą działalność. Cierpią na tym słuchacze. Utrudnione jest również realizowanie misji. Dla regionalnych rozgłośni pieniądze z abonamentu to często nawet 90% przychodów. Kontrolę Krajowej Rady Radiofonii i Telewizji jako niezależnego organu może zlecić Najwyższej Izbie Kontroli Sejm. Takie kontrole w zakresie realizacji budżetu odbywały się regularnie, natomiast tylko dwukrotnie w historii wolnej Polski odbyła się kontrola NIK, która wykraczała poza aspekty związane z budżetem. Miało to miejsce m.in. w 1999 r. i dotyczyło realizacji koncesji przyznanej Radiu Maryja. Szanowni Państwo! W związku z pojawiającymi się poważnymi wątpliwościami związanymi z działalnością krajowej rady i licznymi uchybieniami oraz nieprawidłowościami podczas posiedzeń dwóch komisji, tj. Komisji do Spraw Kontroli Państwowej oraz Komisji Kultury i Środków Przekazu, członkowie komisji zdecydowali o przyjęciu uchwały, wraz z merytorycznymi poprawkami pani posłanki Lenartowicz, 22 głosy za, 13 głosów przeciw, oraz odrzucili poprawki pani posłanki Lichockiej. Tym samym opowiedzieli się za przeprowadzeniem gruntownej i rzetelnej kontroli Najwyższej Izby Kontroli, sprawdzającej funkcjonowanie krajowej rady w okresie od stycznia 2016 r. do 30 czerwca 2024 r., kontroli w zakresie m.in. koncesji na rozpowszechnianie programów, realizacji przez Krajową Radę Radiofonii i Telewizji kontroli działalności dostawców usług medialnych, oceny realizacji misji publicznej przez jednostki publicznej radiofonii i telewizji oraz zaleceń działań naprawczych, jakie krajowa rada wystosowała, celowości utworzenia Krajowego Instytutu Mediów, organizowania badań treści i odbioru usług medialnych, a także prowadzenia punktu kontaktowego w celu dostarczania informacji i odbierania skarg w kwestiach związanych z dostępnością usług medialnych dla osób z niepełnosprawnościami, rozpatrywania skarg, wniosków i opinii zgłaszanych przez odbiorców oraz wstrzymania przekazywania opłat abonamentowych na mocy dwóch uchwał Krajowej Rady Radiofonii i Telewizji z dnia 10 stycznia i 7 lutego 2024 r. Przewodniczący Krajowej Rady Radiofonii i Telewizji działa bezprawnie, naruszając ustawę o opłatach abonamentowych, ustawę o Krajowej Radzie Radiofonii i Telewizji oraz wyrażoną w art. 7 konstytucji zasadę legalizmu, nakładającą przede wszystkim na organy państwowe obowiązek działania zgodnie z obowiązującymi przepisami kompetencyjnymi. Żaden przepis ustawowy nie daje panu Świrskiemu prawa do wstrzymywania opłat abonamentowych. Obecne media publiczne w pełni wypełniają swoją misję, a przewodniczącego Macieja Świrskiego boli to, że nie zasiadają już w radzie PiS-owscy nominaci. Tylko w pierwszym półroczu 2024 r. kwota z abonamentu, która nie została przekazana mediom publicznym, wynosi 38 mln zł. Dlatego dziś niezbędne są kontrola działalności krajowej rady radiofonii i pilne uruchomienie finansowania mediów publicznych ze środków zgromadzonych z abonamentów. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Sejm ustalił, że w dyskusji nad tym punktem porządku dziennego wysłucha 3-minutowych oświadczeń w imieniu klubów i koła. Otwieram dyskusję. Jako pierwszy pan poseł Marek Suski, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Marek Suski">
      <utt t="norm">Pani Marszałek! Wysoka Izbo! Dyskutujemy tutaj dzisiaj o bardzo ważnych kwestiach: o wolności słowa, prawie obywateli do informacji, przestrzeganiu konstytucji, szanowaniu instytucji, które są do konstytucji wpisane jako niezależne organy. W tej dyskusji opozycja ma 3 minuty. To swoisty przejaw ograniczania prawa do dyskusji. Odnosząc się do samej uchwały, to ta uchwała miała w założeniach wymusić tak naprawdę na panu przewodniczącym Macieju Świrskim przyznanie nielegalnie działającym mediom publicznym dotacji abonamentowej. Otóż przed paroma minutami, można powiedzieć, że przed niecałą chyba godziną pan Maciej Świrski przedstawiał tutaj sprawozdanie z działalności Krajowej Rady Radiofonii i Telewizji i dokładnie opowiadał o tym, jak wygląda budżet, jak wyglądają kary, które są nakładane na różnych nadawców, wymieniał ich kwoty. Mowa była o kwocie łącznie ok. 2 mln zł. Tutaj była wielka rozpacz, że niektóre prywatne media są prześladowane przez radę i 8 lat działalności tej rady jest czymś nagannym, a pan Świrski powinien zostać postawiony przed trybunałem itd. Przypominam, że on dopiero niecałe 2 lata jest przewodniczącym, więc obarczanie go też winą za ośmioletni okres jest nadużyciem. Ale składają się na ten wniosek zarzuty, że Krajowa Rada Radiofonii i Telewizji nie robi tego, co nie należy do jej kompetencji i również od niej nie zależy. O co tu chodzi w tym wszystkim? To jest atak na przewodniczącego Macieja Świrskiego, bo właśnie on, stojąc na straży prawa, stoi wam na drodze do całkowitego zawłaszczenia mediów w Polsce, do wprowadzenia cenzury i zalegalizowania bezprawia. Chodzi np. o wymuszenie wypłaty pieniędzy dla nielegalnie przejętych mediów, do czego do dzisiaj pan minister Bodnar nie znalazł podstawy prawnej. Dlaczego to agencjami ochrony te media przejmowaliście i wyrzucaliście siłą na bruk ludzi, którzy tam pracowali? Można powiedzieć, że to w waszym wykonaniu jest po prostu nie tylko podła i mściwa zmiana, ale też bezprawne działanie, które narusza zasadę ładu, wolności słowa i to wszystko</utt>
      <utt t="reaction">Dzwonek</utt>
      <utt t="norm">, czego broni dzisiaj pan przewodniczący Maciej Świrski. Szanowni Państwo! Będziemy przeciw tej uchwale. Nie będę się odnosił do tego, jak nad tym procedowano, bo to rzeczywiście urągało procedurom w Sejmie. Składamy poprawki skreślające akapity: pierwszy, drugi, trzeci i dodające nowy akapit w brzmieniu: zakres kontroli powinien objąć bezprawne, łamiące konstytucję Rzeczypospolitej, siłowe przejęcie oraz fikcyjne postawienie w tzw. stan likwidacji mediów publicznych i Polskiej Agencji Prasowej w grudniu 2023 r. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam panią poseł Urszulę Augustyn, Klub Parlamentarny Koalicja Obywatelska.</utt>
    </speech>
    <speech speaker="Poseł Urszula Augustyn">
      <utt t="norm">Dziękuję bardzo. Pani Marszałek! Wysoka Izbo! Naprawdę wzruszająco mój pan przedmówca ubolewa, że ma tylko 3 minuty na wygłoszenie swojego wystąpienia. Może mu przypomnę, jak przez poprzednią kadencję i jeszcze wcześniejszą marszałek Terlecki po minucie odbierał nam głos. Tyle się nasłuchaliśmy wystąpień w imieniu opozycji. Stare, mądre, dobre polskie przysłowie powiada: nie pamięta wół… Wnosimy o to i dyskutujemy o tym, żeby Krajową Radę Radiofonii i Telewizji można było skontrolować poprzez Najwyższą Izbę Kontroli. A czymże jest Najwyższa Izba Kontroli? Jakie ma zadanie? Już nie będę się tutaj pastwiła nad dzisiejszą opozycją, że sami zainstalowali tam swoich ludzi. Ale to jest instytucja, która zgodnie z konstytucją kontroluje działalność organów administracji rządowej, państwowych osób prawnych i innych państwowych jednostek organizacyjnych z punktu widzenia legalności, gospodarności, celowości i rzetelności działania. Cóż w tym takiego strasznego? Po prostu kontrolujemy i chcemy skontrolować instytucję, która miała stać na straży wolności słowa, prawa do informacji oraz interesu publicznego w radiofonii i telewizji. Miała i tylko tyle mogę powiedzieć, że miała. Jeśli jest wszystko w porządku, jeśli pan Świrski nie jest niczego winien, to przecież, na miły Bóg, czego się boi. Naprawdę nie ma powodu, żeby tej kontroli nie przeprowadzić. Niestety, co było widać podczas posiedzenia komisji kultury, ale także podczas dzisiejszych wystąpień przy poprzednich punktach, posłom, szczególnie PiS-u, myli się krajowa rada z mediami publicznymi. Zamiast o krajowej radzie mówią o mediach publicznych. I to jest taka logika Kalego. Uważają bowiem, że wszystko, co oni sami robili, a więc każde łamanie prawa, nieuczciwość, manipulacja, jest usprawiedliwione. Jeżeli jednak staramy się to ukrócić, to wtedy są protest, krzyk, płacz i odwracanie kota ogonem. Tymczasem faktycznie narodowy nadawca, publiczny nadawca łamał zasadę pluralizmu. Dzisiaj też wielokrotnie mówiliście państwo o tym, że czas antenowy był źle, nierówno, niesprawiedliwie podzielony pomiędzy poszczególne stronnictwa polityczne czy partie polityczne.</utt>
      <utt t="interrupt" by="Poseł Marek Suski">Za to teraz jest równo podzielony.</utt>
      <utt t="norm">Cynicznie używacie argumentu, że opozycja nie brała udziału w audycjach publicystycznych TVP. Tak, bo manipulacja, kłamstwo i oszczerstwa, które płynęły wtedy także z ust dziennikarzy, nie doczekały się do tej pory rozliczenia, a tego rozliczenia doczekać się powinny. Jest więc pytanie: Gdzie wówczas była Krajowa Rada Radiofonii i Telewizji? Dlaczego niczego nie słyszała i była ślepa na treści pasków informacyjnych, na propagandę, na hejt, na szczucie, na manipulację, na kłamstwo? Ten brak reakcji Krajowej Rady Radiofonii i Telewizji kosztował polskich podatników po 3 mld zł rocznie, a buta i arogancja pana przewodniczącego objawiały się nie tylko w lekceważeniu komisji kultury, ale także w autorytarnym zarządzaniu krajową radą. Chodzi np. o jednoosobowe nakładanie kar na media bez wytłumaczenia, bez jakichkolwiek argumentów, zresztą obalane później w sądach, wstrzymywanie opłat abonamentowych dla regionalnych stacji radiowych, przedłużanie procesów nadawania koncesji. Co to niby było? To jest państwo w państwie, prywatny folwark pana Świrskiego, pana przewodniczącego. Nie może jeden człowiek demolować ładu medialnego tylko dlatego, że tak mu się podoba.</utt>
      <utt t="interrupt" by="Poseł Marek Suski">To wyście zdemolowali.</utt>
      <utt t="norm">Nawet jeżeli sam się uważa za osobny organ.</utt>
      <utt t="reaction">Dzwonek</utt>
      <utt t="norm">Z jednej strony wzywa nas do przestrzegania prawa, a z drugiej strony sam się ponad prawem stawia. Nie, proszę państwa. Myślę, że kontrola NIK-u w Krajowej Radzie Radiofonii i Telewizji da nam prawdziwy obraz tego, jak ta instytucja funkcjonuje.</utt>
      <utt t="reaction">Oklaski</utt>
      <utt t="norm">Chciałabym jednocześnie, pani marszałek, wnieść o to, aby poprawki, które dzisiaj PiS proponuje przesłać z powrotem do komisji, nie zostały do niej przesłane, tylko od razu były procedowane na sali. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam panią poseł Barbarę Oliwiecką, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Barbara Oliwiecka">
      <utt t="norm">Dziękuję. Pani Marszałkini! Wysoka Izbo! Klub Polska 2050 w pełni popiera uchwałę zlecającą Najwyższej Izbie Kontroli kontrolę w Krajowej Radzie Radiofonii i Telewizji. Polki i Polacy widzieli i widzą nieprawidłowości działania Krajowej Rady Radiofonii i Telewizji i pamiętają ten hejt, jaki wylewał się z mediów publicznych za czasów właśnie Prawa i Sprawiedliwości. Polki i Polacy zasługują na rzetelny raport z działalności Krajowej Rady Radiofonii i Telewizji. Potrzebujemy wiedzieć, gdzie doszło do nadużyć, zaniechań lub innych wykroczeń. Winni muszą ponieść karę, a tam, gdzie doszło do złamania prawa, musimy wprowadzić legislacyjne zabezpieczenia. Chodzi o to, żeby media publiczne nigdy więcej nie stały się propagandową tubą jednej partii, tak jak to miało miejsce za czasów Prawa i Sprawiedliwości…</utt>
      <utt t="interrupt" by="Poseł Marek Suski">Ale teraz są wasze.</utt>
      <utt t="norm">…ale żeby zawsze służyły obywatelom. Krajowa Rada Radiofonii i Telewizji powinna stać na straży wolności słowa, interesów odbiorców, suwerenności nadawców. Powinna być gwarantem niezależnych, pluralistycznych mediów publicznych. Tu się powinniśmy wszyscy zgodzić. Dlaczego to jest takie ważne? Po pierwsze, dlatego że wszyscy, bez względu na nasze poglądy, składamy się na media publiczne. A po drugie, media to jest naprawdę potężny oręż, narzędzie, które – jeśli jest w niekontrolowanych, niewłaściwych rękach – może wyrządzić krzywdę. Przekonaliśmy się o tym właśnie za czasów rządów Prawa i Sprawiedliwości, bo to właśnie wtedy media publiczne były tubą propagandową. I nie chodzi tylko o to, że były jednostronne. Chodzi o to, że szczuły na określone grupy społeczne, siały nienawiść. To one przyczyniły się m.in. do tego ogromnego kryzysu społecznego, jakim był i jest wciąż podział Polek i Polaków.</utt>
      <utt t="interrupt" by="Poseł Marek Suski">Co pani bredzi?</utt>
      <utt t="norm">Wszyscy pamiętamy paski nienawiści, kłamstw i oszczerstw. W kilku przypadkach zakończyło się to tragedią, śmiercią i nie możemy o tym zapomnieć. I wtedy Krajowa Rada Radiofonii i Telewizji nie interweniowała. Nie interweniowała, kiedy wylewał się hejt z Telewizji Polskiej, nie interweniowała, kiedy były łamane zasady pluralizmu, tu już o tym było mówione. W II kwartale 2023 roku 80% czasu antenowego w Telewizji Polskiej było poświęcone politykom Prawa i Sprawiedliwości, a Polsce 2050 przyznaliście wtedy 1%. Szanowni Państwo! Zmieniła się władza, zmieniła się telewizja, zmieniło się radio publiczne, ale nie zmieniła się Krajowa Rada Radiofonii i Telewizji. I teraz jeszcze przewodniczący Świrski działa na niekorzyść mediów publicznych. Nie przelewa należnych środków z abonamentu, abonamentu, który płacą Polki i Polacy. W rezultacie dziennikarze nie mogą realizować nowych programów, a tracą na tym obywatele. Czasami nie można wysłać wozów transmisyjnych, żeby emitować na żywo jakieś wydarzenia, bo nie ma na to pieniędzy. Krajowa Rada Radiofonii i Telewizji jest chroniona i tylko NIK</utt>
      <utt t="reaction">Dzwonek</utt>
      <utt t="norm">może ją kontrolować. Dlatego, szanowni państwo, i tu zwracam się do posła Suskiego, możemy się różnić w ocenie tego, jak działa Krajowa Rada Radiofonii i Telewizji, ale tym bardziej potrzebujemy rzetelnego raportu. Niewinni nie mają się czego obawiać. Liczę, że pan, panie pośle Suski, zagłosuje za tą kontrolą, żeby uzyskać rzetelny raport. I nie będzie pan opowiadać bajek, jak robił pan to wczoraj na posiedzeniu komisji. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam pana posła Marka Sawickiego, Klub Parlamentarny Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Marek Sawicki">
      <utt t="norm">Szanowna Pani Marszałek! Wysoka Izbo! Chcę w imieniu Klubu Parlamentarnego Polskie Stronnictwo Ludowe – Trzecia Droga zapewnić, że mój klub będzie głosował za przyjęciem tej uchwały. Przyczyny i potrzebę jej uchwalenia bardzo dobrze przedstawiła pani poseł Aleksandra Leo, także pani poseł Augustyn, więc nie ma co powtarzać szczegółów. Natomiast chcę tylko zwrócić uwagę panu przewodniczącemu Suskiemu, który raczył poinformować opinię publiczną o wczorajszym skandalicznym procedowaniu. Rzeczywiście było to dla mnie wielkie osobiste doświadczenie. Mam już parę lat stażu w tym parlamencie i powiem, że tak dyskutujących posłów Komisji Kultury i Środków Przekazu to ja się nigdy nie spodziewałem. Nie spodziewałem się, że w aż tak wysoce kulturalny sposób można prowadzić debatę na sali obrad komisji parlamentarnej. A więc to dla mnie duże doświadczenie i tego będę się uczył.</utt>
      <utt t="reaction">Oklaski</utt>
      <utt t="norm">Natomiast rzeczywiście Najwyższa Izba Kontroli ma ku temu pełne prawo. Powiem tak: nie przesądzając o wynikach tej kontroli, chcę wyraźnie powiedzieć, że NIK z pewnością nie zajmie się całym zakresem wskazanym przez komisję i w uchwale, ale najważniejsze rzeczy zbada. Rzeczywiście, panie pośle, jeśli w Krajowej Radzie Radiofonii i Telewizji nie działo się nic złego, to ani pan przewodniczący Świrski, ani pozostali członkowie, ani tym bardziej klub Prawa i Sprawiedliwości, który w dużym stopniu firmował te instytucje, nie mają się czego obawiać. Natomiast przypomnę jeszcze, że wtedy kiedy przejmowaliście władzę, 8 lat temu, zaraz będzie 9 lat, Krajowa Rada Radiofonii i Telewizji już nie wystarczyła do pilnowania ładu medialnego, trzeba było jeszcze powołać Radę Mediów Narodowych. Rada Mediów Narodowych przejęła znacząco kompetencje Krajowej Rady Radiofonii i Telewizji. A więc wydaje mi się, że także finansowanie tego organu w stosunku do zakresu zadań, jaki miał, powinno być dokładnie zbadane przez Najwyższą Izbę Kontroli. Nie bójmy się prawdy, ona nas wyzwoli. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam panią poseł Martę Stożek, klub parlamentarny Lewicy.</utt>
    </speech>
    <speech speaker="Poseł Marta Stożek">
      <utt t="norm">Pani Marszałek! Wysoka Izbo! Krajowa Rada Radiofonii i Telewizji powołana została, aby stać na straży wolności słowa i pluralizmu w mediach. Kontrola NIK-u, o którą będziemy wnosić, pozwoli nam w szczegółach poznać mechanizmy, które zawiodły. Sprowadzenie mediów publicznych do tuby propagandowej rządu nie może mieć miejsca i, co najważniejsze, nie może się już nigdy powtórzyć. Kontrola jest po to, byśmy z pełną wiedzą zreformowali media publiczne i zabezpieczyli je na przyszłość przed zepsuciem. Obowiązkiem mediów publicznych jest gwarantowanie przestrzeni publicznej debaty oraz udostępnianie wiedzy, nauki i kultury wszystkim tym osobom, które z powodu miejsca zamieszkania czy sytuacji społecznej mają do nich ograniczony dostęp. W czasach, kiedy informacja traktowana jest jak towar, misja mediów publicznych powinna być traktowana ze szczególną odpowiedzialnością. Media publiczne powinny wyznaczać standardy rzetelności, a nie emitować skrajnie jednostronny, manipulacyjny przekaz jednej partii. Media publiczne powinny wyznaczać standardy szerokiej debaty, zamiast zaburzać reprezentację w czasie antenowym na głęboką korzyść rządzącej partii. Media publiczne powinny wreszcie wspierać rozwój polskiej kultury, a nie pompować balonik bogoojczyźnianej polityki historycznej jednej partii. Media publiczne powinny również wyznaczać standardy w prawach pracowniczych, a nie trzymać szeregowe pracownice i pracowników w niepewności, czy dostaną wypłaty. Ta ostatnia sprawa jest szczególnie ważna. Bardzo dobrze, że kontrola, o którą będziemy wnosić, obejmuje również okres po przejęciu mediów publicznych przez obecny rząd. Mówimy o okresie do czerwca 2024 r. Na konferencjach prasowych i przed wystąpieniami w lokalnych radiach i telewizjach nieraz słyszymy od dziennikarzy i reporterów, że niestabilność finansowa i niepewność warunków zatrudnienia czy wypłat niestety wciąż są olbrzymim problemem. Jakość mediów publicznych i rzetelność materiałów produkowanych przez TVP, Polskie Radio czy PAP zależą od warunków pracy, a warunki pracy w polskich mediach od lat są fatalne. Nie mówię tutaj oczywiście o gwiazdach PiS-owskiej telewizji. Danuta Holecka czy Krzysztof Ziemiec za pieniądze zarobione przez 8 lat rządów PiS mogą do końca życia opalać się na tropikalnych wyspach. Mówię o zwykłych, szeregowych dziennikarzach, o operatorach, montażystach, pracownikach produkcji. Przykładowo w TVP od lat zarówno PiS, jak i PO oferują umowy śmieciowe, fałszywe samozatrudnienia i głodowe stawki. Związki zawodowe już za czasów premiera Morawieckiego wzywały do zbadania patologii pracowniczej w TVP – bezskutecznie. Po zmianie władzy te głosy nie ucichły. Przeciwnie, jest coraz gorzej. Jeśli chcemy wolnych, obiektywnych i rzetelnych mediów, musimy zacząć szanować ludzi, którzy je tworzą, a osoby odpowiedzialne za łamanie i nadużywanie prawa pracy bezwzględnie powinny być pociągnięte do odpowiedzialności niezależnie od ich sympatii politycznych. Miejmy to wszystko na uwadze, głosując nad dzisiejszą uchwałą. Klub Lewicy popiera</utt>
      <utt t="reaction">Dzwonek</utt>
      <utt t="norm">uchwałę proponowaną w druku nr 529 i zagłosuje za jej przyjęciem. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Na tym zakończyliśmy wystąpienia w imieniu klubów i koła. Do pytań zapisało się 14 osób. Czy ktoś z państwa posłów jeszcze chce się zapisać?</utt>
      <utt t="interrupt" by="Poseł Zbigniew Bogucki">Ja się jeszcze dopiszę.</utt>
      <utt t="norm">Bardzo proszę. Ustalam czas na 1,5 minuty. Zamykam listę zapisanych do pytań. Jako pierwszy pytanie zada pan poseł Mariusz Krystian, Klub Parlamentarny Prawo i Sprawiedliwość. Nie widzę pana posła. Zapraszam panią poseł Marię Joanna Koźlakiewicz, Klub Parlamentarny Koalicja Obywatelska. Nie widzę pani poseł. Zapraszam panią poseł Katarzynę Królak, Klub Parlamentarny Koalicja Obywatelska. Nie widzę. Pani poseł Zofia Czernow…</utt>
      <utt t="interrupt" by="Poseł Katarzyna Królak">Jestem.</utt>
      <utt t="norm">Jest pani poseł. Jeszcze raz zapraszam zatem panią poseł Katarzynę Królak, Klub Parlamentarny Koalicja Obywatelska.</utt>
    </speech>
    <speech speaker="Poseł Katarzyna Królak">
      <utt t="norm">Pani Marszałek! Wysoka Izbo! Tadeusz Mazowiecki powiedział kiedyś: można się kłócić, można się spierać, ale nie wolno się nienawidzić. Obserwując w ostatnich latach funkcjonowanie publicznych mediów, moich, twoich, waszych, naszych, polskich, często czułam dużo zażenowania, a jeszcze częściej wstyd. Media publiczne mają misję, w tym misję edukacyjną, kulturalną, społeczną, mają łączyć, a nie dzielić. Tego powinniśmy oczekiwać od każdej władzy. Budzenie strachu, nienawiści, poniżanie tych, którzy mają inną narodowość, inną wiarę – byliśmy tego świadkami w ostatnich latach. Było to dla mnie, mieszkanki Polski Wschodniej, Warmii i Mazur, regionu wielokulturowego, wielonarodowego, wieloreligijnego szczególnie przykre. Obecne władze Krajowej Rady Radiofonii i Telewizji blokują nasze wspólne pieniądze, które mają zabezpieczać realizację misji publicznej. Pracujący w naszych mediach nie mają przynależności partyjnej, wykonują swoją pracę i chcą za nią otrzymywać godziwe wynagrodzenie. Skoro pan przewodniczący Krajowej Rady Radiofonii i Telewizji twierdzi, że poseł nie może go kontrolować, to pewnie zgodzi się z nami wszystkimi, że NIK jest do tego upoważniony i może to zrobić. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam panią poseł Zofię Czernow, Klub Parlamentarny Koalicja Obywatelska.</utt>
    </speech>
    <speech speaker="Poseł Zofia Czernow">
      <utt t="norm">Pani Marszałek! Wysoki Sejmie! Krajowa Rada Radiofonii i Telewizji pełni ważną funkcję w zakresie szeroko rozumianych mediów publicznych, stoi na straży wolności słowa. Chcę szczególnie podkreślić to, że Krajowa Rada Radiofonii i Telewizji dysponuje pieniędzmi publicznymi. Jak zarządza tymi pieniędzmi? O tym słyszymy na co dzień od kilku miesięcy, od kiedy Krajowa Rada Radiofonii i Telewizji blokuje pieniądze z abonamentu, pieniądze Polaków. Mało tego. Dzisiejsze sprawozdanie, które było przedstawione Wysokiej Izbie, wyraźnie wskazywało na to, że pan prezes nie jest zainteresowany szczegółowym przedstawieniem nieprawidłowości, które są zarzucane temu organowi. Organ konstytucyjny, którym jest Najwyższa Izba Kontroli, która kontroluje cały budżet, która kontroluje Kancelarię Sejmu, Kancelarię Senatu, Kancelarię Prezesa Rady Ministrów, posiada szczególnych fachowców, którzy mogą w sposób profesjonalny dokonać szczegółowej kontroli tego, jak pracuje Krajowa Rada Radiofonii i Telewizji i jak wywiązuje się z nałożonych na nią</utt>
      <utt t="reaction">Dzwonek</utt>
      <utt t="norm">zadań i obowiązków.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Artura Jarosława Łąckiego, Klub Parlamentarny Koalicja Obywatelska.</utt>
    </speech>
    <speech speaker="Poseł Artur Jarosław Łącki">
      <utt t="norm">Pani Marszałek! Wysoka Izbo! Kontrola w instytucji, którą pan Świrski prowadzi, jest konieczna i niezbędna. Krytykowana była ona przez ostatnich 8 lat przez wszystkich, oprócz oczywiście Prawa i Sprawiedliwości, a sama działalność pana prezesa przez ostatnie 2 lata – przez wszystkie instytucje zajmujące się telewizją czy radiem. Mam dla NIK-u pierwszą sprawę do wyjaśnienia. 3 dni temu w Telewizji Republika padły skandaliczne słowa. Jedna z telewidzek, która zadzwoniła do Telewizji Republika, w bardzo emocjonalnym wystąpieniu zażądała, żeby pan premier Donald Tusk i cały rząd zostali postawieni przed sądem polowym, proszę państwa. Było to w programie prowadzonym przez w cudzysłowie pana redaktora Sobalę. Pan redaktor w ogóle nie zareagował na te słowa. Wręcz odwrotnie, łączył się w bólu z ową panią, mówiąc, że rozumie emocje kobiety. Rozumiecie państwo, co znaczy sąd polowy? W sądzie polowym jest tylko jedna kara. Albo tak, albo tak. Albo uniewinniony, albo winny. Myślę, że takie słowa nie powinny paść w żadnej telewizji…</utt>
      <utt t="interrupt" by="Poseł Janusz Kowalski">Niewinni nie mają się czego bać, panie pośle.</utt>
      <utt t="norm">A tego winnego dotyczy właśnie ta kara. …w żadnym radiu.</utt>
      <utt t="reaction">Dzwonek</utt>
      <utt t="norm">A pan Świrski karał telewizje za o wiele mniejsze przewiny. Chciałem się dowiedzieć, jaką karę nałożył na Telewizję Republika. Czy wystąpił z wnioskiem o cofnięcie koncesji dla Telewizji Republika?</utt>
      <utt t="reaction">Oklaski</utt>
      <utt t="norm">16. posiedzenie Sejmu w dniu 26 lipca 2024 r. Projekt uchwały w sprawie zlecenia NIK przeprowadzenia kontroli działalności KRRiT oraz innych odpowiednich organów w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii i telewizji</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję. Zapraszam panią poseł Wandę Nowicką, klub parlamentarny Lewicy.</utt>
    </speech>
    <speech speaker="Poseł Wanda Nowicka">
      <utt t="norm">Szanowna Pani Marszałkini! Wysoka Izbo! Śmiać się czy płakać, gdy teraz PiS wyciera sobie usta wolnością słowa? Ale jak do wolności słowa ma się kneblowanie i cenzurowanie mediów prywatnych oraz ich represjonowanie poprzez wymierzanie drakońskich kar dla TVN, TOK FM i innych, które teraz uchylane są przez niezawisłe sądy? Krajowa Rada Radiofonii i Telewizji musi być skontrolowana pod kątem nierealizacji misji mediów publicznych. Obiektywizm, pluralizm i rzetelność zostały całkowicie wymazane z mediów publicznych i zastąpione propagandą PiS-owską, hejtem i manipulacją. Nierówny dostęp do mediów publicznych dla partii ówczesnej opozycji jest naruszeniem prawa i musi być zbadany i stosownie oceniony. Odmowa funduszy dla obecnych prawdziwych mediów publicznych jest skandalem, bezprecedensowym złamaniem prawa i musi być napiętnowana i stosownie ukarana. Dlatego skontrolowanie krajowej rady przez NIK jest potrzebne i konieczne na drodze do przywrócenia państwa prawa.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Janusza Kowalskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Janusz Kowalski">
      <utt t="norm">Szanowna Koalicjo 13 Grudnia! Zniszczyliście media publiczne, zniszczyliście prokuraturę, teraz robicie atak na Trybunał Konstytucyjny, teraz robicie atak na Krajową Radę Radiofonii i Telewizji, na pana Macieja Świrskiego, który broni niezależności i wolności mediów. Wielki szacunek dla pana Macieja Świrskiego. Nawet pan Artur Łącki – tak to odebrałem – sugeruje wysyłanie silnych ludzi do Telewizji Republika. Panie Arturze, ręce precz od Telewizji Republika. To jest dzisiaj głos wolnych Polaków, wolnych polskich mediów.</utt>
      <utt t="reaction">Oklaski</utt>
      <utt t="norm">Tam pracują upokorzeni i wyrzuceni przez was znakomici dziennikarze: pani Danuta Holecka, Miłosz Kłeczek, pan Michał Rachoń, pan Adrian Klarenbach.</utt>
      <utt t="interrupt" by="Głos z sali">Święci.</utt>
      <utt t="norm">Wyrzuciliście dziennikarzy i mediów publicznych dzisiaj nie ma. Kto dzisiaj ogląda telewizję publiczną? Kto dzisiaj ogląda TVP1, TVP2, TVP3?</utt>
      <utt t="interrupt" by="Głos z sali">Ja.</utt>
      <utt t="norm">Kompletnie nikt.</utt>
      <utt t="interrupt" by="Głos z sali">My.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam pana posła Michała Gramatykę, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Michał Gramatyka">
      <utt t="norm">Szanowna Pani Marszałek! Wysoki Sejmie! Jak bardzo potrzebna jest ta kontrola, niech świadczą dane. Tylko dwa kwartały, I półrocze roku 2023 – statystyczna godzina w TVP Info w telewizji tzw. publicznej, godzina to 60 minut, ale 47 minut i 22 sekundy z tej godziny pokazywali polityczki i polityków PiS, 4 minuty i 39 sekund – Lewicy, 3 minuty i 49 sekund – PSL, tyle samo, 3 minuty i 30 sekund – Koalicji Obywatelskiej, 32 sekundy w godzinie publicystyki to były polityczki i politycy Polski 2050, a 8 sekund – polityczki i politycy Konfederacji. Tak ma wyglądać publiczna telewizja? Kto jest za to odpowiedzialny? Art. 213 polskiej konstytucji bardzo precyzyjnie wskazuje tutaj odpowiedzialność Krajowej Rady Radiofonii i Telewizji. Gdzie jest pluralizm mediów? Gdzie jest interes publiczny w mediach? Gdzie jest prawo Polek i Polaków do rzetelnego informowania, kiedy takie rzeczy działy się w TVP Info? Tym bardziej wstyd mi za prawą stronę sali w tej dyskusji i w dyskusji, która odbywała się dziś, kilkadziesiąt minut temu, że bronicie tej instytucji, która tak zniszczyła polskie publiczne media.</utt>
      <utt t="reaction">Oklaski</utt>
      <utt t="interrupt" by="Poseł Janusz Kowalski">Pana na tej debacie nie było.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam panią poseł Małgorzatę Pępek, Klub Parlamentarny Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Pani Marszałek! Wysoka Izbo! W Krajowej Radzie Radiofonii i Telewizji dzieje się źle, i to jest fakt niezaprzeczalny. Osoba jej przewodniczącego, który nie ukrywa swoich sympatii politycznych oraz nierówno traktuje nadawców, już sama w sobie stoi w sprzeczności z wartościami, którymi powinien kierować się ten organ, i jak najbardziej stanowi podstawę do zlecenia Najwyższej Izbie Kontroli przeprowadzenia kontroli działalności krajowej rady. Widać wyraźnie, że jest to osoba, która nie wykonuje swoich ustawowych obowiązków, bo zwyczajnie nie umie stać na straży wolności słowa i prawa do informacji. Nie należy się spodziewać, że zachowa się honorowo i złoży rezygnację z pełnionej funkcji. Wręcz odwrotnie, dalej będziemy obserwować chaos, który rozgrywa się tam od dłuższego czasu. Dlatego im szybciej zostanie przeprowadzona kontrola w radzie, tym lepiej zarówno dla pana przewodniczącego, samej instytucji, jak i dla mediów publicznych. Dziękuję bardzo.</utt>
      <utt t="reaction">Oklaski</utt>
      <utt t="norm">Polscy patrioci oglądają Telewizję Republika. Ręce precz od Telewizji Republika. Będziemy jej bronić, jeżeli pan, panie Arturze, będzie chciał tam wysłać silnych ludzi.</utt>
      <utt t="reaction">Oklaski</utt>
      <utt t="interrupt" by="Głos z sali">A pytanie?</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam panią poseł Annę Wojciechowską, Klub Parlamentarny Koalicja Obywatelska.</utt>
    </speech>
    <speech speaker="Poseł Anna Wojciechowska">
      <utt t="norm">Bardzo dziękuję. Pani Marszałek! Wysoka Izbo! Tyle lat czekaliśmy na wolne media, protestowaliśmy przeciwko zakłamanej rządowej telewizji, tzw. szczujni, i w końcu to mamy, odzyskaliśmy wolność słowa. Teraz jest oburzenie, że chcemy sprawdzenia działalności Krajowej Rady Radiofonii i Telewizji przez NIK. Proszę państwa, przykład. Krajowy Instytut Mediów w roku 2023 wydał 31,5 mln na tzw. badania konsumpcji mediów. TVP, gdzie dziennikarzom płacono ogromne pieniądze za hejt na opozycję, wydawało miliony na badania rynku – chyba po to, żeby sprawdzić, jaki odbiór miał ten zlecony hejt. Instytut mediów kosztował Polaków 60 mln, przy zatrudnianiu ok. 90 osób, tylko w roku 2023. PiS-owska tuba obowiązkowo musi być skontrolowana. Jak powiedział jeden z byłych pracowników TVP: skakali wokół prezesa PiS jak ratlerki. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Fenomenalne wystąpienie.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Rafała Kasprzyka, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Rafał Kasprzyk">
      <utt t="norm">Dziękuję. Pani Marszałek! Wysoka Izbo! Wyłączyliście, PiS wyłączył, wszystkie, może nie wszystkie, bezpieczniki demokracji…</utt>
      <utt t="interrupt" by="Poseł Paweł Jabłoński">A wy wyłączyliście telewizję.</utt>
      <utt t="norm">…wszystkie bezpieczniki związane z państwem demokratycznym, demokratycznego prawa.</utt>
      <utt t="interrupt" by="Poseł Paweł Jabłoński">Ale nie wyłączyliśmy telewizji.</utt>
      <utt t="norm">Zainstalowaliście sobie jeden bezpiecznik: pana Świrskiego w Krajowej Radzie Radiofonii i Telewizji, żeby bronił interesów, ale nie publicznej telewizji, nie społeczeństwa, tylko waszych interesów partyjnych. Dzisiaj powinniśmy skontrolować, jak funkcjonuje ta instytucja, Krajowa Rada Radiofonii i Telewizji. Powinniśmy skontrolować przede wszystkim wynagrodzenia, to, w jaki sposób pan Świrski chciał doprowadzić do tego, żeby zadziała się ludzka tragedia – bo ludzie zwracali się do nas z problemami, mówili, że nie mają wynagrodzenia za swoją ciężką pracę – i umowy, nie tylko umowy o pracę, ale również umowy o usługi zlecane na zewnątrz. Dlatego ta kontrola jest bardzo słuszna, bardzo potrzebna. Chodzi o to, żeby pokazać, w jaki sposób wy, PiS, zrobiliście sobie tutaj bezpiecznik swojego władztwa, które – mam nadzieję – niedługo się skończy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Marka Suskiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Marek Suski">
      <utt t="norm">Szanowni Państwo! Tu słyszę troskę o wolne media, a przypomnę napad na redakcję „Wprost”, wyrywanie tego komputera, gdzie były nagrania kompromitujące wasze rządy, przejęcie „Rzeczpospolitej”. A Dworak, który jako niezależny szef krajowej rady pływał z panem Komorowskim na jachcie po Mazurach? Taka była za waszych czasów pluralistyczna Polska. A atak na telewizję Trwam? Prawie milionowa demonstracja w obronie tej telewizji, którą chcieliście zniszczyć. Taka była wolność za waszych czasów. Ludzie was odrzucili właśnie dlatego, że łamaliście podstawowe zasady, wolności demokratyczne. Szanowni Państwo! Była tutaj mowa o tym, że telewizja publiczna za czasów Prawa i Sprawiedliwości podzieliła Polaków. Przypomnę, że to za waszych czasów telewizja publiczna i ten hejt, który kierowaliście w stosunku do dwóch panów Kaczyńskich, doprowadziły do tego, że jeden zginął w katastrofie, i do zabójstwa politycznego w biurze Prawa i Sprawiedliwości.</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Co pan mówi?</utt>
      <utt t="interrupt" by="Głos z sali">Niech pan uszanuje śmierć.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle…</utt>
    </speech>
    <speech speaker="Poseł Marek Suski">
      <utt t="norm">19 października 2010 r. Marka Rosiaka zamordował członek Platformy…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle…</utt>
      <utt t="interrupt" by="Głos z sali">Pani marszałek, nie można takich rzeczy tolerować.</utt>
      <utt t="norm">Panie pośle, pan ma wyłączony mikrofon. Panie pośle…</utt>
      <utt t="interrupt" by="Głos z sali">Naprawdę lecz się, chłopie. Co ty bierzesz? Co ty wciągasz?</utt>
    </speech>
    <speech speaker="Poseł Marek Suski">
      <utt t="norm">Wy jesteście winni tej zbrodni politycznej i podziału Polaków. A teraz niszczycie wolne media…</utt>
      <utt t="reaction">Oklaski</utt>
      <utt t="interrupt" by="Głos z sali">Niech się pan wstydzi. Pan odpowie przed komisją etyki.</utt>
      <utt t="interrupt" by="Głos z sali">Wstyd! Hańba! Hańba, co pan wygaduje.</utt>
      <utt t="interrupt" by="Głos z sali">Pani marszałek, nie można tego tolerować.</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, dziwię się, że poseł z takim doświadczeniem i opanowaniem tak bardzo nie panuje nad emocjami i obraża nas wszystkich. Bardzo proszę, pani poseł Ewa Schädler, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Ewa Schädler">
      <utt t="norm">Szanowna Pani Marszałek! Wysoki Sejmie! Jestem posłanką pierwszą kadencję. Chciałam powiedzieć coś innego, ale już nie mogę słuchać tych słów.</utt>
      <utt t="interrupt" by="Poseł Marek Suski">Prawda w oczy kole.</utt>
      <utt t="norm">Wy, my, wy, my. Proszę państwa, do czego to wszystko prowadzi? Do coraz większego hejtu, do nienawiści, do polaryzacji.</utt>
      <utt t="interrupt" by="Poseł Paweł Jabłoński">To przestańcie. Osiem gwiazdek.</utt>
      <utt t="norm">Proszę skoncentrować się na pracy, rzetelnej pracy, a nie ciągłym pluciu i dzieleniu ludzi.</utt>
      <utt t="interrupt" by="Poseł Paweł Jabłoński">Przeproście za osiem gwiazdek.</utt>
      <utt t="norm">Proszę państwa, filarem demokratycznego państwa są wolne media. Naszą, zarówno prawej strony sali, jak i lewej strony sali, troską powinna być budowa wolnych mediów, a nie ciągłe wypominki, wy i my. Skończmy z tą płytą. Zajmijmy się tym, żeby media z tej mocy, którą mają… A mają niewątpliwą moc, bo niestety mamy przykłady tego, że hejt doprowadził do śmierci. To powinno być wyznacznikiem tego, czego nie wolno nam już powtarzać.</utt>
      <utt t="interrupt" by="Głos z sali">Zginął prezydent.</utt>
      <utt t="norm">Dlatego nie wolno nam powtarzać ani propagandy, ani hejtu, ani mowy nienawiści.</utt>
      <utt t="reaction">Oklaski</utt>
      <utt t="norm">To powinny być zasady dla mediów przyszłości, za które ponosimy wspólną odpowiedzialność, bo po to zostaliśmy wybrani na parlamentarzystów, żeby zadbać o lepszą Polskę, o lepsze media, o lepszą telewizję</utt>
      <utt t="reaction">Dzwonek</utt>
      <utt t="norm">– żeby tam była transparencja, pluralizm i żeby służyła wszystkim Polakom. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Głos z sali">To prawda.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam panią poseł Gabrielę Lenartowicz, Klub Parlamentarny Koalicja Obywatelska.</utt>
      <utt t="interrupt" by="Poseł Andrzej Śliwka">Teraz będzie przykład polityki miłości.</utt>
    </speech>
    <speech speaker="Poseł Gabriela Lenartowicz">
      <utt t="norm">Pani Marszałek! Wysoki Sejmie! W zasadzie nie chciałam zabierać głosu na ten temat, ale przypomniały mi się moje własne słowa na początku waszych rządów, kiedy mówiłam, że chcecie wprowadzić rewolucję semantyczną, taki świat na opak na własny użytek, gdzie PiS wcale nie oznacza Prawo i Sprawiedliwość, tylko coś wręcz przeciwnego. I ten świat na opak, którym chcieliście nas zarazić, zaczęliście m.in. od mediów publicznych.</utt>
      <utt t="interrupt" by="Głos z sali">Z głowy na nogi nie postawimy Polski.</utt>
      <utt t="norm">Te wasze media publiczne miały tyle wspólnego z mediami publicznymi, co dom publiczny z budynkiem użytku publicznego Do tego doprowadziliście.</utt>
      <utt t="reaction">Oklaski</utt>
      <utt t="interrupt" by="Głos z sali">A pani poseł potrafi.</utt>
      <utt t="norm">Tak samo doprowadziliście do tego, że to, co tu urządzacie, tyle ma wspólnego z parlamentaryzmem, co te obiekty publiczne, o których mówiłam. Sami odwróciliście znaczenie słów i postawić je na nogi będzie trudno.</utt>
      <utt t="interrupt" by="Poseł Marek Suski">Wy to robicie cały czas.</utt>
      <utt t="norm">Parlamentarzysta PiS będzie oznaczało obelgę i tak przejdziecie do historii, bo to świadectwo pokazujecie światu.</utt>
      <utt t="interrupt" by="Poseł Andrzej Śliwka">Pani poseł, to jest ta polityka, tak? My, wy…</utt>
      <utt t="norm">Uczyniliście</utt>
      <utt t="reaction">Dzwonek</utt>
      <utt t="norm">z propagandystów, hejterów Kurskiego pseudodziennikarzy.</utt>
      <utt t="interrupt" by="Poseł Marek Suski">Ja jestem dumny, że jestem w Prawie i Sprawiedliwości.</utt>
      <utt t="norm">Przekształciliście trybunały w trybunały kulinarne…</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle Suski, bardzo proszę…</utt>
      <utt t="interrupt" by="Poseł Paweł Jabłoński">Osiem gwiazdek do was wróci.</utt>
    </speech>
    <speech speaker="Poseł Gabriela Lenartowicz">
      <utt t="norm">…pseudosędziów nazwaliście sędziami.</utt>
      <utt t="interrupt" by="Poseł Paweł Jabłoński">Osiem gwiazdek do was wróci szybciej, niż się wam wydaje.</utt>
      <utt t="norm">Naprawdę trzeba wrócić do prawdy i do prawdziwego znaczenia słów. A teraz czego się boicie? Kontroli się boicie?</utt>
      <utt t="interrupt" by="Poseł Marek Suski">Marszałek się boi kontroli.</utt>
      <utt t="norm">Dlaczego jesteście przeciwko kontroli? I to Najwyższej Izby Kontroli. Zastanówcie się.</utt>
      <utt t="reaction">Oklaski</utt>
      <utt t="norm">16. posiedzenie Sejmu w dniu 26 lipca 2024 r. Projekt uchwały w sprawie zlecenia NIK przeprowadzenia kontroli działalności KRRiT oraz innych odpowiednich organów w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii i telewizji Niezależna przede wszystkim od rządu.</utt>
      <utt t="interrupt" by="Poseł Rafał Kasprzyk">Od społeczeństwa? Tak?</utt>
      <utt t="norm">Nie, Krajowa Rada Radiofonii i Telewizji, a właściwie jej skład jest wynikiem wygrywanych przez Prawo i Sprawiedliwość wyborów i zapisów konstytucyjnych.</utt>
      <utt t="interrupt" by="Głos z sali">Ale pana Banasia też wybrało PiS.</utt>
      <utt t="norm">Jesteście państwo w poprzek zapisów konstytucji, dlatego chcecie dokonać skoku, tak samo jak dokonaliście skoku na telewizję publiczną, tak samo jak chcecie wprowadzić niekonstytucyjną ustawę o Trybunale Konstytucyjnym.</utt>
      <utt t="interrupt" by="Poseł Barbara Oliwiecka">Kontrola nie szkodzi.</utt>
      <utt t="norm">Wszystko, co nie jest podporządkowane zleceniom Donalda Tuska, ma być przejęte, zniszczone czy wspomnę jeszcze o wyłamywaniu szaf w Krajowej Radzie Sądownictwa. Nie wszystko wam się uda, bo na to nie pozwolimy, ale przede wszystkim nie pozwolą Polacy. Jak wyglądały media przed rokiem 2015? Myślę, że taki obraz warto przywołać w kontekście tego, o czym dowiadujemy się odnośnie do wpływów rosyjskich pod rządami Donalda Tuska. To wy w waszych mediach pokazywaliście defiladę ruskich żołnierzy na pl. Czerwonym w Moskwie i pokazywaliście tę rosyjską propagandę.</utt>
      <utt t="interrupt" by="Głos z sali">Naprawdę my jesteśmy odporni na ten typ propagandy.</utt>
      <utt t="interrupt" by="Poseł Andrzej Śliwka">Ale pani marszałek, pani interweniuje u jednych, a u drugich już nie. Gratuluję obiektywizmu.</utt>
      <utt t="norm">Natomiast co dzieje się teraz w mediach? Z tego tygodnia informacja, zapowiedź</utt>
      <utt t="reaction">Dzwonek</utt>
      <utt t="norm">programu w Radiu Szczecin. Dokończę, pani marszałek. Tymczasem po informacjach prasowych i raportach NIK teraz prokuratura stawia zarzuty kolejnym działaczom Zjednoczonej Prawicy. Żadnych zarzutów nie postawiono. Mimo to sondaże dają PiS-owi ok. 30% poparcia. Jaka przyszłość czeka ugrupowanie Kaczyńskiego i dlaczego – to jest niezwykle ważne, jak piszą w cudzysłowie obiektywne media, w likwidacji skądinąd – do wielu ludzi nie trafiają poparte faktami informacje…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł.</utt>
      <utt t="reaction">Wypowiedź poza mikrofonem</utt>
      <utt t="interrupt" by="Poseł Paweł Jabłoński">Próbowaliście nas zniszczyć. Osiem gwiazdek.</utt>
      <utt t="norm">Czy pan poseł już zakończył, czy będziemy czekać, aż pan poseł zrozumie, że na sali sejmowej głos się ma na mównicy? Prosiłam od rana, żeby nie dogadywać posłom, nie przerywać.</utt>
      <utt t="interrupt" by="Poseł Paweł Jabłoński">Oni nas atakują, pani marszałek.</utt>
      <utt t="norm">Każdy z państwa ma swój czas, nikomu nie przeszkadzam w wydłużeniu czasu wypowiedzi, więc bardzo proszę o zachowanie swojej… Naprawdę bardzo proszę.</utt>
      <utt t="interrupt" by="Poseł Andrzej Śliwka">Niestety pani marszałek nie zwraca uwagi, jak ktoś kogoś obraża, a pani marszałek chyba powinna zwracać na to uwagę.</utt>
      <utt t="norm">Panie pośle, jeżeli pan chce ze mną porozmawiać, zapraszam do siebie. Jeszcze raz proszę o niepokrzykiwanie na sali.</utt>
      <utt t="interrupt" by="Poseł Andrzej Śliwka">Ale ja mówię, nie pokrzykuję.</utt>
      <utt t="norm">Przeszkadza to posłom, którzy wypowiadają swoje opinie, którzy mają wypowiedzi, i przeszkadza posłom, którzy chcą tych wypowiedzi słuchać.</utt>
      <utt t="reaction">Oklaski</utt>
      <utt t="interrupt" by="Poseł Andrzej Śliwka">Ale niestety pani marszałek nie reaguje.</utt>
      <utt t="norm">Jeśli będzie się to powtarzało, panie pośle, będę państwa upominać.</utt>
      <utt t="interrupt" by="Poseł Marek Suski">Nie będą bezkarnie pluć nam w twarz.</utt>
      <utt t="norm">Panie pośle Suski, stwierdzam, że pan poseł zakłóca obrady Sejmu. Zapraszam pana posła Zbigniewa Boguckiego, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Zbigniew Bogucki">
      <utt t="norm">Pani Marszałek! Wysoki Sejmie! Dlaczego ma być ta kontrola Najwyższej Izby Kontroli?</utt>
      <utt t="interrupt" by="Poseł Barbara Oliwiecka">To jest pytanie! Dlaczego?</utt>
      <utt t="norm">Bo to kolejna niezależna, jeszcze niezależna instytucja, którą chcecie państwo przejąć.</utt>
      <utt t="interrupt" by="Głos z sali">Niezależna od kogo?</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo proszę, panie pośle, zmierzać do końca.</utt>
    </speech>
    <speech speaker="Poseł Zbigniew Bogucki">
      <utt t="norm">…o systemowym okradaniu nas wszystkich z publicznych pieniędzy w okresie prawicowych rządów. Czy to jest rzetelność dziennikarska?</utt>
      <utt t="interrupt" by="Poseł Marek Suski">To jest hejt.</utt>
      <utt t="norm">Czy to jest bezstronność? Czy to nie jest hejt?</utt>
      <utt t="reaction">Oklaski</utt>
      <utt t="interrupt" by="Poseł Marek Suski">To jest przestępstwo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam panią poseł Marię Joannę Koźlakiewicz, Klub Parlamentarny Koalicja Obywatelska.</utt>
    </speech>
    <speech speaker="Poseł Maria Joanna Koźlakiewicz">
      <utt t="norm">Pani Marszałek! Wysoka Izbo! Czerwcowe odrzucenie sprawozdania Krajowej Rady Radiofonii i Telewizji z działalności w 2023 r. jest słusznym krokiem w celu zachowania standardów, powszechności i bezstronności w mediach. Argumenty takie jak tolerowanie systemowego naruszania zasad rzetelności, brak strategii długoterminowej oraz nierówne traktowanie nadawców wskazują na konieczność wprowadzania reform. Decyzja ta może być impulsem do poprawy jakości funkcjonowania Krajowej Rady Radiofonii i Telewizji oraz zwiększenia jej niezależności, stąd uważam wraz z moim klubem, że kontrola NIK jest niezbędna. Moje pytanie skierowane jest do klubu Prawa i Sprawiedliwości: Dlaczego tak bardzo boicie się kontroli NIK…</utt>
      <utt t="interrupt" by="Poseł Marek Suski">Chętnie odpowiem.</utt>
      <utt t="norm">…skoro uważacie, że niewinni nie powinni się bać?</utt>
      <utt t="interrupt" by="Głos z sali">Dokładnie.</utt>
      <utt t="norm">Czekamy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Na tym wyczerpaliśmy listę osób zgłoszonych do pytań. Zamykam dyskusję.</utt>
      <utt t="interrupt" by="Poseł Marek Suski">Bez odpowiedzi.</utt>
      <utt t="norm">W dyskusji zgłoszono poprawki oraz wniosek o nieodsyłanie projektu uchwały do komisji w celu przedstawienia sprawozdania. Proponuję, by Sejm nie odsyłał tego projektu uchwały ponownie do komisji. Jeżeli nie usłyszę sprzeciwu, będę uważała, że Sejm propozycję przyjął.</utt>
      <utt t="interrupt" by="Poseł Marek Suski">Sprzeciw!</utt>
      <utt t="norm">W związku ze sprzeciwem do głosowania nad tą sprawą przystąpimy w bloku głosowań. Przystępujemy do rozpatrzenia punktu 33. porządku dziennego: Pierwsze czytanie poselskiego projektu ustawy o zmianie ustawy – Ordynacja podatkowa oraz ustawy – Kodeks karny skarbowy (druk nr 552). Proszę pana posła Janusza Kowalskiego o przedstawienie uzasadnienia projektu ustawy.</utt>
      <utt t="reaction">Oklaski</utt>
    </speech>
    <speech speaker="Poseł Janusz Kowalski">
      <utt t="norm">Dziękuję, szanowna pani marszałek. Cieszę się, że to pani marszałek jest akurat w tej chwili, ponieważ dobrze wspominamy współpracę przy ustawie o biogazowniach rolniczych, pofermencie i biopaliwach. Szanowni państwo, będziemy zachęcać państwa do tego, aby wyjąć przedmiot materii, o której w tej chwili będziemy rozmawiać, spod sporu politycznego i aby szukać dobrego wspólnego rozwiązania. Witam serdecznie pana ministra. Naszą intencją, szanowni państwo, intencją Klubu Parlamentarnego Prawo i Sprawiedliwość jest pozytywna odpowiedź na oczekiwanie nie tylko środowisk biznesowych, ale i przede wszystkim zwykłych Polaków, jeżeli chodzi o uproszczenie przepisów, które dotyczą funkcjonowania chociażby administracji skarbowej. Szanowni państwo, w odniesieniu do naszego przedłożenia, które traktujemy jako zachętę do bardzo poważnej dyskusji, będziemy państwa zachęcać do tego, aby od Lewicy, Konfederacji, Polski 2050, Polskiego Stronnictwa Ludowego i oczywiście Platformy Obywatelskiej po Prawo i Sprawiedliwość szukać, mam nadzieję, w komisji czy w podkomisji najlepszego rozwiązania, które z jednej strony doprowadzi do przyjęcia nowoczesnych przepisów w zakresie chociażby przedawnienia zobowiązań podatkowych i warunków dotyczących funkcjonowania administracji skarbowej, a z drugiej strony będzie oczywiście chroniło budżet państwa, jeżeli chodzi o dochody. Temu poświęciliśmy ostatnie tygodnie, pracując nad dobrymi rozwiązaniami, patrząc na rozwiązania, które są w innych państwach. W związku z tym – przechodzę ad rem – proponujemy dwie kategorie zmian. W pierwszej kategorii chodzi o kwestie dotyczące przedawnienia zobowiązań podatkowych. Dzisiaj, jak szanowni państwo wiecie, mamy podstawowy termin dla zobowiązań podatkowych – zobowiązania te przedawniają się z upływem 5 lat, licząc od końca roku kalendarzowego, w którym upłynął termin płatności podatku. Prawo i Sprawiedliwość proponuje przyjęcie ponadpolitycznie nowego, rewolucyjnego i pozytywnego dla 99% podatników w Polsce rozwiązania, które funkcjonuje w Czechach, we Francji, w Belgii – przyjęcie 3-letniego terminu przedawnienia zobowiązania podatkowego, licząc od końca roku kalendarzowego. To jest naszym zdaniem rozwiązanie bardzo pozytywne i bardzo oczekiwane przez podatników. Ale po to, żeby również dochody budżetu państwa, interesy Skarbu Państwa zabezpieczyć, proponujemy utrzymanie 5-letniego terminu przedawnienia zobowiązania podatkowego, liczonego od końca roku kalendarzowego, w którym upłynął termin płatności podatku, dla zobowiązań podatkowych, których wartość przekracza 1 mln zł. Myślę, że to będzie ten sposób myślenia, który zyska poparcie i wsparcie urzędników Ministerstwa Finansów. Proponujemy również przy zasadach użycia niejako kontroli sądowej wprowadzenie nowego terminu, 10-letniego terminu przedawnienia zobowiązań podatkowych, liczonego od końca roku kalendarzowego, w którym upłynął termin płatności podatku, związanych z wyłudzeniami skarbowymi – chodzi oczywiście o art. 119zg pkt 9, zaraz do niego wrócę – unikaniem opodatkowania, nadużyciem prawa. Dlaczego? Dlatego że mamy jasność i mówimy to z dumą, że Prawo i Sprawiedliwość przez ostatnie 8 lat, kiedy rządziliśmy, pokazało, że skutecznie potrafimy proponować przepisy, które skutecznie pomagają walczyć ze wszelkimi rodzajami patologii, z mafiami VAT-owskimi, wyłudzeniami. W tym sensie odnosimy się do art. 119zg pkt 9, czyli statuujemy obowiązywanie tego 10-letniego terminu dla wyłudzeń skarbowych. Mowa tu m.in. o takich przestępstwach skarbowych, jak: uchylanie się od opodatkowania, zatajenie prowadzenia działalności gospodarczej, podanie nieprawdy lub zatajenie prawdy albo niezawiadomienie o zmianie danych, niedopełnienie obowiązków w zakresie wystawienia faktur i rachunków za wykonanie świadczenia, narażanie organu podatkowego na nienależyty zwrot podatkowej należności publicznoprawnej, przestępstwa dotyczące fałszowania faktury i używania jej jako autentycznej, podawania nieprawdy w fakturze, fałszowania faktury lub używania sfałszowanej faktury z kwotą określającą mienie większej wartości i oczywiście przestępstwa związane z udziałem w zorganizowanej grupie przestępczej. To jest naszym zdaniem kolejny bat na grupy przestępcze. Przy czym wprowadzamy mechanizmy kontroli sądowej, stąd ten 10-letni termin musi być potwierdzony prawomocnym wyrokiem sądu. Nowe rozwiązanie. Zachęcamy do dyskusji nad nim. I od razu mówię, że jesteśmy otwarci na to – jeżeli państwo w toku dyskusji, do której, mam nadzieję, dojdzie, znajdą jeszcze lepsze rozwiązanie – żeby te przepisy w jakiś sposób zrekonstruować, by były nowocześniejsze i bardziej pozytywne dla podatników. Jesteśmy jako Prawo i Sprawiedliwość, konstruktywna opozycja, całkowicie otwarci. I druga materia. Tu chciałbym bardzo serdecznie wspomnieć o na razie nieobecnych kolegach z klubu parlamentarnego Konfederacji, którzy 10 kwietnia zgłosili ważny projekt ustawy, druk nr 386, dotyczący materii, którą też się zajmujemy, czyli oczywiście art. 70 § 6 i 7. Chodzi o ogromną zmorę, którą Krajowa Izba Doradców Podatkowych wprost nazywa zjawiskiem powszechnie krytykowanym i uważanym za jedną z największych patologii w działaniu administracji skarbowej. I klub Konfederacji zgłosił bardzo daleko idące rozwiązanie, które mogło być przedmiotem dyskusji. Ono zostało zdjęte z porządku obrad w związku z wyborem dwóch posłów do europarlamentu, ale jesteśmy otwarci na dyskusję w tym zakresie, również z panem Ryszardem Petru, który wyraził chęć rozmowy na ten temat odnośnie do tej propozycji Konfederacji. Dlaczego? Dlatego że i Trybunał Konstytucyjny w tej sprawie się wypowiedział, i Naczelny Sąd Administracyjny, że ta sprawa przedłużania w sposób jednak iluzoryczny, niepraktyczny postępowań podatkowych jest zmorą polskich przedsiębiorców. I co my, szanowni państwo, proponujemy? Kiedy patrzymy na art. 70 § 6 pkt 1 Ordynacji podatkowej, to widzimy, że ten bieg terminu przedawnienia zobowiązania podatkowego nie rozpoczyna się, a rozpoczęty ulega zawieszeniu z dniem wszczęcia postępowania w sprawie o przestępstwo skarbowe lub wykroczenie skarbowe, o którym podatnik został powiadomiony, jeżeli podejrzenie popełnienia przestępstwa lub wykroczenia wiąże się z niewykonywaniem tego zobowiązania. I ten właśnie przepis jest jednak w sposób nadmierny wykorzystywany przez administrację skarbową. I my proponujemy zawężenie tego przepisu do dwóch kwalifikowanych przypadków. Chodzi o sytuację, gdy bieg terminu przedawnienia zobowiązania podatkowego nie będzie rozpoczynał się, a rozpoczęty ulegnie zawieszeniu w dwóch przypadkach. Chodzi o przypadek, w którym będzie mowa o wyłudzeniu skarbowym w rozumieniu art. 119zg pkt 9. Przed chwilą wymieniłem te przypadki. I oczywiście będzie mowa o prawomocnym wyroku. I druga kwestia, druga przesłanka, jeżeli będziemy mieli do czynienia z sytuacją, w której istnieje podejrzenie popełnienia przestępstwa związanego z niezapłaceniem zobowiązania dotyczącego podatku od towarów i usług, którego wartość przekracza 1 mln zł. To jest nasza propozycja. Klub Konfederacji w tym swoim wcześniejszym projekcie, który był m.in. również, to trzeba uczciwie powiedzieć, popierany przez Krajową Radę Doradców Podatkowych, proponował skreślenie całego tego przepisu. My proponujemy takie rozwiązanie, zachęcając oczywiście szanownych państwa do dyskusji. I w sposób oczywiście konsekwentny chodzi o art. 70 § 7: bieg terminu przedawnienia zobowiązania podatkowego będzie rozpoczynał się, a po zawieszeniu biegł dalej od dnia następującego po dniu prawomocnego zakończenia postępowania w sprawie o wyłudzenie skarbowe w rozumieniu, tak jak powiedziałem, art. 119zg pkt 9 lub o przestępstwo skarbowe. To jest zmiana, szanowni państwo, którą proponujemy. To bardzo ważna kwestia, jeżeli chodzi o przepisy, które dziś obowiązują i dotyczą przedawnień, zobowiązań podatkowych i wszystkich tych kontroli wszczętych w obecnym czasie. To oczywiście proponujemy, jeżeli będzie zgoda Wysokiej Izby, będzie zgoda na procedowanie nad tym projektem, na przyjęcie tego projektu. Chodzi o to, aby były stosowane przepisy w brzmieniu dotychczasowym. Analogicznie jest oczywiście, jeżeli chodzi o kwestie dotyczące kar za przestępstwa skarbowe. Proponuję, aby zasada z art. 42 k.k.s. nie miała zastosowania, jeżeli określenie, czy nastąpiło przedawnienie należności, o którym mowa właśnie w tym przepisie, może zależeć od prawomocnego skazania sprawcy przestępstwa skarbowego polegającego na uszczupleniu lub narażeniu na uszczuplenie należności publiczno-prywatnej. Chodzi o to, żeby ten 10-letni termin mógł być zastosowany wyłącznie w sytuacji prawomocnego skazania za przestępstwa oszustwa, np. podatkowego. Szanowni Państwo! Zachęcamy do dyskusji nad tym projektem wszystkie strony sporu, sporu politycznego na co dzień. Chodzi o wszystkich podatników, o wolę ze strony państwa odnośnie do punktu poprzedniego, szukania czegoś, co może nas łączyć, rozwiązania tej, można powiedzieć, zmory polskich podatników i szukania takiego dobrego kompromisu pomiędzy lewicą, prawicą, osobami czy posłami, którzy myślą bardziej liberalnie. Również pewną intencją ministra finansów jest, co też naturalnie będę rozumiał, zachowanie pewnej swoistości funkcjonowania administracji skarbowej. Naszą intencją jest proponowanie prostych przepisów, jasnych, tak aby polski podatnik nie miał żadnych wątpliwości, jak je stosować. W naszej ocenie proponowane przez Klub Parlamentarny Prawo i Sprawiedliwość zmiany w Ordynacji podatkowej i k.k.s wychodzą naprzeciw oczekiwaniom podatników. Bardzo serdecznie dziękuję również ekspertom, mediom za zainteresowanie się tym projektem, tym bardziej że proponujemy, tak jak powiedziałem, rewolucyjną i pozytywną zmianę znaną z innych państw, takich jak Belgia, Czechy czy Francja, jeżeli chodzi o wprowadzenie nowego, 3-letniego okresu przedawnienia zobowiązań podatkowych. Bardzo serdecznie, szanowni państwo, dziękujemy i zachęcamy do ponadpolitycznej pracy nad tymi rozwiązaniami, deklarując pełne dążenie do znalezienia kompromisu. Tak jak powiedziałem na samym wstępie, z panią marszałek pracowaliśmy w zeszłym roku i potrafiliśmy doprowadzić do sytuacji, kiedy nawet w środku kampanii wyborczej 448 posłów potrafiło poprzeć ustawę, która rewolucjonizowała funkcjonowanie biogazowni rolniczych, wprowadziła standard biopaliwa E10 na polskich stacjach benzynowych, dotyczyła pofermentu. Nie wstrzymał się żaden poseł, żaden nie był przeciw. To jest właśnie to, do czego dzisiaj dążymy, czyli szukanie dobrego, pozytywnego kompromisu. Szanowni Państwo! Zachęcamy, żeby w tych kwestiach, o których mówi Krajowa Izba Doradców Podatkowych, która podobnie jak wielu podatników straciła już jakąkolwiek nadzieję, że polski Sejm pozytywnie rozstrzygnie te wszystkie dylematy z ostatnich, można powiedzieć, kilku dekad, również dać dobry przykład. Zachęcamy do wspólnej pracy nad dobrymi przepisami podatkowymi. Serdecznie dziękuję.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Krzysztof Bosak</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panu posłowi. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Jako pierwszy zabierze głos poseł Sylwester Tułajew, klub PiS. Proszę bardzo, panie pośle.</utt>
    </speech>
    <speech speaker="Poseł Sylwester Tułajew">
      <utt t="norm">Szanowny Panie Marszałku! Wysoka Izbo! Mam zaszczyt przedstawić stanowisko Klubu Parlamentarnego Prawo i Sprawiedliwość w odniesieniu do poselskiego projektu ustawy o zmianie ustawy – Ordynacja podatkowa oraz ustawy – Kodeks karny skarbowy. Ten projekt, który został przygotowany przez wnioskodawców, to druk nr 552. Z całą mocą można i trzeba powiedzieć, że to bardzo dobry projekt. Projekt, który wychodzi naprzeciw oczekiwaniom tych, którzy prowadzą działalność gospodarczą, tych, którzy prowadzą małe oraz średnie przedsiębiorstwa. Ogólnie dla podatników to bardzo dobre rozwiązanie. Dzisiaj, mówiąc o tej ustawie, przede wszystkim warto powiedzieć, że można ją streścić w jednym słowie: uproszczenie. To jest uproszczenie przepisów o przedawnieniu. I tak dobrym rozwiązaniem jest skrócenie generalnego terminu przedawnienia zobowiązań podatkowych z 5 lat do 3, tak jak to obowiązuje w innych krajach, tak jak to obowiązuje w Czechach, we Francji, w jakiś sposób w Niemczech, choć tam jest termin czteroletni. Kolejna bardzo dobra propozycja to utrzymanie pięcioletniego terminu przedawnienia zobowiązań podatkowych, które przekraczają 1 mln zł. W takich przypadkach ten termin powinien być nieco dłuższy, aby dać możliwość dochodzenia roszczeń, aby właśnie w taki sposób móc weryfikować podatników. Również ten trzeci obszar, o którym wspominał poseł wnioskodawca, jest niezwykle istotny, czyli wydłużenie z 5 do 10 lat terminu przedawnienia zobowiązań podatkowych w kwalifikowanych przypadkach: prawomocnego skazania za wyłudzenia, celowego unikania opodatkowania i nadużycia prawa VAT. Mówiąc krótko, przede wszystkim wtedy, kiedy mamy do czynienia z podatnikiem, który wyłudził podatek. Jak wspomniałem, są to bardzo pozytywne zmiany, które zostały przedstawione i które Prawo i Sprawiedliwość w pełni popiera. Mają one właśnie doprowadzić do usunięcia stanu niepewności prawnej, gdy uprawniony przez długi czas nie realizuje przysługujących mu roszczeń. Projekt z całą pewnością pozytywnie wpłynie na działalność mikroprzedsiębiorców oraz małych i średnich przedsiębiorców, ogólnie podatników. Ale wspominając o przedsiębiorcach, warto powiedzieć o tym, że Prawo i Sprawiedliwość zawsze wspierało tych, którzy prowadzą działalność gospodarczą. Przykładem z ostatnich 8 lat rządów Prawa i Sprawiedliwości jest niewątpliwie to, co się działo podczas pandemii koronawirusa, czyli wtedy, kiedy państwo polskie, rząd Prawa i Sprawiedliwości nie schował głowy w piasek, ale wyciągnął pomocną dłoń w kierunku tych, którzy tworzą miejsca pracy, kiedy ogromnym wysiłkiem rząd Prawa i Sprawiedliwości przygotował tarczę antykryzysową. Na tarczę antykryzysową przeznaczyliśmy ponad 230 mld zł i skorzystało z niej blisko 86% tych, którzy prowadzą działalność gospodarczą. Pokazaliśmy, że jako Prawo i Sprawiedliwość skutecznie potrafimy zabiegać o przedsiębiorców, o tych, którzy tworzą miejsca pracy, ale przede wszystkim o pracowników, o tych, którzy chcą pracować, którym zależy na tym, aby otrzymywać odpowiednie wynagrodzenia. Jak wspomniałem, tarcza antykryzysowa była przede wszystkim po to, aby utrzymać miejsca pracy, i to się udało. To skutecznie zostało zrealizowane. Podczas kampanii wyborczej Platforma Obywatelska wielokrotnie tylko mówiła o tym, że będzie wspierać przedsiębiorców. Skończyło się na mówieniu, skończyło się tylko na słowach, bo dzisiaj widzimy prawdziwe oblicze działań rządów koalicji 13 grudnia. Widzimy prawdziwe oblicze działań Platformy Obywatelskiej względem przedsiębiorców. Przedsiębiorcy dzisiaj otrzymują nieustanne podwyżki: podwyżki cen wody, energii elektrycznej, gazu. To niewątpliwie rujnuje tych, którzy prowadzą działalność gospodarczą, tworzą miejsca pracy i dbają o to, aby również finanse państwa były na właściwym poziomie. Jako Prawo i Sprawiedliwość zawsze skutecznie wspieraliśmy podatników</utt>
      <utt t="reaction">Dzwonek</utt>
      <utt t="norm">, skutecznie wspieraliśmy również tych, którzy przede wszystkim tworzą miejsca pracy dla naszych rodaków. W imieniu klubu Prawo i Sprawiedliwość w pełni popieram ten projekt ustawy. Prosimy o dalszą pracę nad tym projektem w komisji sejmowej. Dziękuję bardzo.</utt>
      <utt t="reaction">Oklaski</utt>
      <utt t="norm">.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Tomasza Kostusia, klub Koalicji Obywatelskiej. Proszę bardzo, panie pośle.</utt>
    </speech>
    <speech speaker="Poseł Tomasz Kostuś">
      <utt t="norm">Szanowny Panie Marszałku! Panie Ministrze! Wysoka Izbo! Mam zaszczyt w imieniu Klubu Parlamentarnego Koalicja Obywatelska przedstawić stanowisko dotyczące poselskiego projektu ustawy o zmianie ustawy – Ordynacja Podatkowa oraz ustawy – Kodeks karny skarbowy, druk nr 522. Proponowane zmiany wprowadzą zróżnicowanie podatników ze względu na wysokość płaconych podatków oraz niepewność odnośnie do zaistnienia przedawnienia. Po pierwsze, uzależnienie terminu przedawnienia zobowiązania podatkowego od wysokości zobowiązania podatkowego nie uwzględnia wszystkich okoliczności, które przekładają się na prowadzenie postępowania podatkowego, i które ogniskują się wokół terminu przedawnienia zobowiązania podatkowego. Projekt nie precyzuje, jaki termin przedawnienia jest właściwy w takich przypadkach. Po drugie, uzależnienie terminu przedawnienia zobowiązania podatkowego od wysokości zobowiązania podatkowego jest technicznie niewykonalne, wartość ta bowiem jest nieznana lub niedefinitywnie zadeklarowana przez podatnika aż do zakończenia postępowania podatkowego. Oznacza to, że termin przedawnienia zobowiązania podatkowego byłby określany przez organy podatkowe dopiero po fakcie. Po trzecie, przedmiotowa propozycja rodzi także problemy proceduralne w odniesieniu do zobowiązań podatkowych o wartościach oscylujących wokół progu. Od kwestii spornej miałoby bowiem zależeć, czy dane postępowanie należy umorzyć, czy też prowadzić dalej. Po czwarte, propozycja ta generuje także koszty regulacyjne po stronie budżetu, w tym przypadku w postaci kosztów postępowań, które dopiero po fakcie okażą się postępowaniami, które należy umorzyć. Po piąte, uzależnienie terminu przedawnienia zobowiązania podatkowego od okoliczności danej sprawy rodzi techniczne trudności, uzależnia bowiem wydłużenie terminu przedawnienia od okoliczności mających miejsce niejednokrotnie wiele lat po samym zdarzeniu podatkowym. Po szóste, uzależnienie terminu przedawnienia zobowiązania podatkowego od wysokości zobowiązania podatkowego lub okoliczności sprawy rodzi stan obiektywnej niepewności, zarówno po stronie podatników, jak i po stronie organów podatkowych, co do właściwego okresu przedawnienia mającego zastosowanie w danej sprawie. W konsekwencji powodowałoby to chaos prawny i niepewność co do skutków prawnopodatkowych określonego zdarzenia. Po siódme, projekt ten otwiera także nowe pole do unikania opodatkowania, może bowiem zachęcać podatników do sztucznego kształtowania przebiegu zdarzeń podatkowych, tak aby na pierwszy rzut oka kwalifikowały się pod skrócony termin przedawnienia. Badanie takich okoliczności zaangażuje dodatkowo zasoby administracji skarbowej. Gołosłowne są więc deklaracje projektodawców o braku obciążenia budżetu w wyniku wprowadzenia proponowanej regulacji. Co istotne, uzależnienie terminu przedawnienia zobowiązania podatkowego od wysokości zobowiązania podatkowego otwiera także pole do sztucznego zawyżania wysokości zobowiązań podatkowych przez organy podatkowe, tak aby uzyskać więcej czasu na prowadzenie postępowania. Skupiając się na kolejnym aspekcie proponowanych zmian w zakresie zawieszenia biegu przedawnienia, należy podkreślić, że obecnie zgodnie z przepisami bieg terminu przedawnienia ulega zawieszeniu na czas od wszczęcia postępowania o przestępstwo lub wykroczenie skarbowe związanego z danym zobowiązaniem podatkowym do czasu prawomocnego zakończenia tego postępowania. Projektowana zmiana pozostawia z tego zakresu jedynie postępowanie w sprawach o przestępstwa skarbowe, jeżeli dotyczy to zobowiązania podatkowego w VAT o wartości powyżej 1 mln zł. Tak więc przedstawiona regulacja prowadzi do jedynie częściowej zmiany zakresu spornego przepisu. Wykreślone zostają wszystkie wykroczenia skarbowe i na pierwszy rzut oka znakomita większość przestępstw skarbowych, ale dopisane zostają wyłudzenia skarbowe, za których pośrednictwem tylnymi drzwiami wprowadza się do zakresu omawianej regulacji różne przestępstwa skarbowe wcześniej pozornie wykreślone, a także nieobjęte obecną regulacją niektóre przestępstwa zwykłe. Tak więc proponowana przez wnioskodawców zmiana ma charakter w dużej mierze pozorny i kosmetyczny, a pozostawia się zasadniczo niezmienioną istotę regulacji. Ostatnia sprawa, zmiany w zakresie Kodeksu karnego skarbowego. Zgodnie z art. 44 § 2 Kodeksu karnego skarbowego karalność przestępstwa skarbowego ustaje także</utt>
      <utt t="reaction">Dzwonek</utt>
      <utt t="norm">, gdy nastąpiło przedawnienie uszczuplonej należności publicznoprawnej. Projektowany art. 44 § 2a wskazuje, że zasada ta nie będzie mieć zastosowania, jeżeli od prawomocnego skazania za dane przestępstwo uzależniony jest termin przedawnienia danej należności publicznoprawnej. Jest to zmiana logiczna, która zabezpiecza system prawny przed błędnym kołem, które miałoby powstać: termin przedawnienia uzależniony jest od prawomocnego skazania, możliwość zaś prawomocnego skazania jest uzależniona od terminu przedawnienia. Zmiana ta obrazuje, że także projektodawcy są świadomi wyżej omówionych problemów ze stosowaniem postulowanej regulacji w zakresie niepewności co do właściwego terminu przedawnienia. Podsumowując, to tylko niektóre z licznych wad i problemów, jakie może generować ten projekt. W imieniu Klubu Parlamentarnego Koalicja Obywatelska wnoszę o odrzucenie projektu w pierwszym czytaniu. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Sławomira Ćwika, klub Polska 2050 – Trzecia Droga.</utt>
    </speech>
    <speech speaker="Poseł Sławomir Ćwik">
      <utt t="norm">Panie Marszałku! Wysoka Izbo! W imieniu klubu Polska 2050 – Trzecia Droga mam przyjemność przedstawić stanowisko klubu w zakresie poselskiego projektu ustawy o zmianie ustawy – Ordynacja podatkowa oraz ustawy – Kodeks karny skarbowy. Przyznam, że kiedy otrzymałem informację, że mogę przedstawić stanowisko klubu wobec tego projektu i w ogóle dowiedziałem się, że taki projekt wpłynął, bardzo mnie to ucieszyło, bo każdy projekt poselski dotyczący prawa podatkowego de facto powinien być korzystny dla podatników. Wiele się po nim spodziewałem z tego względu, że dotyczy on właśnie kwestii uregulowania przedawnienia roszczeń, jak również miałem nadzieję, że może w końcu zaszczyci nas swoją obecnością pan poseł Mentzen i podzieli się z nami swoją wiedzą z zakresu prawa podatkowego, o czym tak często mówi w mediach. No ale jak widzimy, niestety Konfederacja postanowiła w ogóle nie zabrać głosu w sprawie tak ważnej dla podatników. Co do samego projektu zaś, generalnie wszystkie zmiany w prawie podatkowym powinny być bardzo przemyślane, dlatego że prawo podatkowe tworzy pewien system i w sytuacji dokonania jakiegoś wyłomu, zmiany w jednym miejscu, może ona powodować szereg konsekwencji w miejscach, które na pierwszy rzut oka wydają się nawet niezwiązane z daną materią. Podobnie jest też tutaj. Jeśli chodzi zaś o samą kwestię niepewności podatników co do okresu przedawnienia zobowiązania podatkowego i czasu, kiedy mogą być zobowiązani do zapłaty podatku, to w mojej ocenie nie sama długość terminu przedawnienia jest problemem. Przedstawiciel wnioskodawców pan poseł Kowalski zwrócił uwagę, że to jest projekt, który faktycznie był złożony przez Konfederację. Jeżeli Konfederacja go nie złoży, to myślę, że nawet my powinniśmy go złożyć. Czyli chodzi o uregulowanie kwestii przerywania biegu przedawnienia przez wszczynanie postępowań przez organy podatkowe, organy skarbowe. To jest faktycznym problemem, ponieważ to de facto decyduje, kiedy przedawni się zobowiązanie podatkowe, a nie sama długość okresu przedawnienia określona w ordynacji podatkowej. Podzielenie okresów przedawnienia w zależności od kwoty na okres 3 lat do 1 mln zł, na okres 5 lat powyżej 1 mln zł i na okres 10 lat, kiedy zachodzą przesłanki szczególne przedawnień, w mojej ocenie może spowodować więcej szkody niż pożytku, ponieważ będą istniały wątpliwości, kiedy mamy zastosować który okres przedawnienia. Wyobrażam sobie np. sytuację, gdzie, dajmy na to, mamy zobowiązanie w wysokości 1 000 100 zł. 3 lata po upływie terminu podatnik zapłaci 102 tys zł. Zobowiązanie spadnie poniżej 1 mln zł i będzie mógł się powoływać na 3-letni okres przedawnienia, gdzie zobowiązanie pierwotne było powyżej 1 mln zł. To jest też kwestia np. sytuacji zaliczania nadpłat podatku, a więc możliwe sytuacje, gdzie, dajmy na to, podatnik celowo zostawia niezapłacony podatek w danym miesiącu, a za miesiąc czy za dwa nadpłaca podatek, czeka, czy upłynie 3-letni okres przedawnienia i może swobodnie regulować kwestię, że tutaj zapłaci, a tutaj będzie czekał. Ale to jest też przede wszystkim kwestia, że skrócenie samego okresu przedawnienia nie zawsze oznacza korzyść dla podatnika. Czasami dla podatnika będzie to oznaczało stratę. Szczególnie będzie to dotyczyło bardziej sumiennych podatników, którzy np. dokonali nadpłaty. Dlatego że stosownie do postanowień art. 79 § 2 Ordynacji podatkowej prawo do złożenia wniosku o stwierdzenie nadpłaty oraz wniosku o zwrot nadpłaty wygasa po upływie terminu przedawnienia zobowiązania podatkowego. Jeśli więc skracamy sam termin przedawnienia zobowiązania podatkowego, to tym samym ograniczamy prawo podatników do stwierdzenia nadpłaty i żądania zwrotu podatku. To jest też problem oczywiście powiązania z ustawą o podatku VAT, ponieważ stosownie do art. 86 pkt 13 ustawy o podatku VAT możliwość obniżenia VAT poprzez złożenie korekty deklaracji VAT-owskiej przysługuje nie później niż 5 lat od momentu, kiedy został nam naliczony podatek. W związku z tym, że mamy tyle wątpliwości co do tej ustawy, proponuję, żeby jednak popracować nad lepszym projektem na przyszłość, natomiast w chwili obecnej w imieniu klubu wnioskuję o odrzucenie tego projektu ustawy w pierwszym czytaniu. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zanim kolejne wystąpienie, chciałbym serdecznie przywitać gości, którzy przysłuchują się obradom Sejmu – panie i panów z Klubu „Senior+” w Skołyszynie, powiat jasielski</utt>
      <utt t="reaction">Oklaski</utt>
      <utt t="norm">, goszczących na zaproszenie pani poseł Marii Kurowskiej. Pozdrawiamy serdecznie. Proszę teraz o wystąpienie pana posła Mirosława Orlińskiego, klub PSL – Trzecia Droga. Proszę bardzo, panie pośle.</utt>
    </speech>
    <speech speaker="Poseł Mirosław Adam Orliński">
      <utt t="norm">Szanowny Panie Marszałku! Panie, Panowie Posłowie! Wysoka Izbo! W imieniu Klubu Parlamentarnego Polskie Stronnictwo Ludowe – Trzecia Droga mam zaszczyt przedstawić stanowisko odnośnie do poselskiego projektu ustawy o zmianie ustawy – Ordynacja podatkowa oraz ustawy – Kodeks karny skarbowy z druku nr 522. Tak jak było już powiedziane także przez pana posła Kowalskiego, projekt zakłada skrócenie podstawowego terminu przedawnienia zobowiązań podatkowych do 3 lat, utrzymanie 5-letniego terminu przedawnienia zobowiązań podatkowych dla zobowiązań znacznej wartości oraz wprowadzenie wydłużonego, 10-letniego okresu przedawnienia zobowiązań podatkowych w kwalifikowanych przypadkach, m.in. takich jak wyłudzenia skarbowe, unikanie opodatkowania, nadużycie właśnie tego prawa. Patrząc na ten projekt, ale także wsłuchując się w głos osób, które zajmują się prawem podatkowym… Rzeczywiście projektowana ustawa nie rozwiązuje w istocie problemu, który został zdefiniowany w uzasadnieniu. Przedstawienie uzasadnienia, że okresy przedawnienia będą kluczowe dla podatników, że także to będzie zapewnieniem w prawie podatkowym, gwarancją dla podatników… Z drugiej strony należy też odczytać głosy podatników, którzy dostrzegają zmiany, które były wprowadzane wcześniej przez państwa rząd: często właśnie bez konsultacji, bez rozmów z instytutami, ze stowarzyszeniami, ze specjalistami, tylko wrzucane na podstawie ogólnych uzasadnień, ogólnych terminów, które w moim przekonaniu i w przekonaniu naszego klubu nie mają twardych gwarancji. Rzeczywiście, jeżeli chodzi o ten problem, nie jest to rozstrzygnięte w tym projekcie. Następuje jedynie skrócenie w odniesieniu do zobowiązań podatkowych innych niż określone w § 1a i nowych w paragrafach – § 1b i § 1c ustawy okresu niepewności faktycznej podmiotu zobowiązaniowego, a więc okresu, w którym wierzyciel w przypadku niewywiązania się przez zobowiązanego z zapłaty podatku może podjąć kroki prawne w celu wyegzekwowania tego podatku. Ten okres, jak już mówiłem, skrócono z 5 lat do 3 lat. Rzeczywiście zbyt mało jest argumentów, które przemawiają za tym, żeby ten projekt można było poprzeć. Skracając: Klub Parlamentarny Polskie Stronnictwo Ludowe – Trzecia Droga wnioskuje za odrzuceniem tego projektu. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Tomasza Trelę, Lewica. Proszę bardzo.</utt>
    </speech>
    <speech speaker="Poseł Tomasz Trela">
      <utt t="norm">Panie Marszałku! Panie Ministrze! Wysoka Izbo! Mam przyjemność przedstawić stanowisko Koalicyjnego Klubu Parlamentarnego Lewicy odnośnie do przedłożonego projektu ustawy. Procedowany projekt skraca do 3 lat z obowiązujących teraz 5 lat podstawowy termin przedawnienia zobowiązania podatkowego. Koniec przedawnienia oznacza, że zobowiązanie wygasa z mocy prawa, mimo że nie zostało zapłacone, a wraz z zaległym podatkiem wygasa także obowiązek zapłacenia odsetek za zwłokę. Jednocześnie projektodawcy chcą zachowania obowiązującego 5-letniego terminu przedawnienia zobowiązań podatkowych o znacznej wartości, czyli powyżej 1 mln zł i wydłużenie do 10 lat terminu przedawnienia zobowiązań podatkowych w kwalifikowanych przypadkach, takich jak m.in. wyłudzenia skarbowe, unikanie opodatkowania czy nadużycie prawa. Kłopot w tym, że w świetle obowiązujących w Polsce przepisów uzależnienie zakończenia terminu przedawnienia zobowiązania podatkowego od wysokości tegoż zobowiązania, bo do tego można sprowadzić ten projekt, jest niemożliwe. Zdarza się to, i to wcale nierzadko, że dopiero po zakończeniu kontroli i przeanalizowaniu dokumentów przez organ podatkowy obie strony poznają prawidłową wysokość należnej kwoty. Dzieje się tak dlatego, że w toku postępowania podatnik ma prawo składać wyjaśnienia oraz przedstawić dodatkowe dokumenty, które mogą mieć realny wpływ na ostateczną wysokość zobowiązania. Kwota konieczna do zapłaty może być np. zmniejszona, co w myśl proponowanych zmian powodowałoby z kolei, że organ podatkowy prowadziłby postępowanie już po upływie terminu przedawnienia. Chodzi o sytuację w przypadku kwot niewiele przewyższających 1 mln zł, dla których ustalenie z góry 3- czy 5-letniego terminu wygaśnięcia przedawnienia może być niemożliwe. Bardzo podobnie jest w przypadku proponowanego wydłużenia do 10 lat terminu przedawnienia w sytuacji, gdy mamy do czynienia np. z wyłudzeniem skarbowym. Tutaj także należna kwota do zapłaty, a wraz z nią termin zakończenia przedawnienia, nie będzie znany do czasu zakończenia postępowania sądowego i wydania prawomocnego wyroku. Zatem proponowane rozwiązania nie dają, jak uzasadniają projektodawcy, większej pewności mikro, małym i średnim przedsiębiorcom, a przeciwnie – spowodują chaos prawny, a więc spotęgują niepewność, a im więcej wątpliwości, niejasności, tym większe prawdopodobieństwo, że sprawy będą trafiać do sądów administracyjnych, a więc i koszty dla budżetu państwa jednak się pojawią. Biorąc powyższe pod uwagę, nie poprzemy projektu, który jest nieprzemyślany i zamiast ułatwiać, utrudnia życie podatnikom, a organom podatkowym pracę. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Przechodzimy do pytań. Wyznaczam czas pytania na 1 minutę. Pierwsze pytanie zadaje pan poseł Bartłomiej Dorywalski, klub PiS. Proszę bardzo, panie pośle.</utt>
    </speech>
    <speech speaker="Poseł Bartłomiej Dorywalski">
      <utt t="norm">Panie Marszałku! Wysoka Izbo! Zgodnie z obowiązującymi przepisami zobowiązanie podatkowe przedawnia się z upływem 5 lat, licząc od końca roku kalendarzowego, w którym upłynął termin płatności podatku. Ta generalna zasada zapisana w Ordynacji podatkowej wskazuje również, że bieg terminu przedawnienia mogą jednak zawiesić określone zdarzenia, np. wszczęcie przez organ postępowania karnoskarbowego. W praktyce organy podatkowe i celno-skarbowe bardzo często stosują ten przepis, co znajduje potwierdzenie w licznym orzecznictwie NSA. Nawet, jak podkreślają podatnicy, jeśli nie ma podstaw do postawienia zarzutów karnoskarbowych, to organ może wszcząć postępowanie i zawiesić termin przedawnienia, co wpływa na wydłużenie czasokresu prowadzonych postępowań. Dlatego wszelkie zmiany przepisów, takie jak te obecnie procedowane, korzystne dla podatników, należy ocenić pozytywnie. Mając na względzie, z jednej strony, orzecznictwo Trybunału Konstytucyjnego, u podstaw którego znajduje się zasada płacenia podatków, a nie oczekiwanie, że nastąpi przedawnienie zobowiązania podatkowego, z drugiej strony, brak tolerancji dla trwających, nie chciałbym powiedzieć: w nieskończoność, postępowań</utt>
      <utt t="reaction">Dzwonek</utt>
      <utt t="norm">, pragnę zapytać, dlaczego autor projektu zdecydował się na wprowadzenie zróżnicowania okresów przedawnienia ze względu na wysokość ciążących na podatniku zobowiązań. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Zofię Czernow, klub Koalicja Obywatelska.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Panie Ministrze! Chciałam zapytać wnioskodawców, dlaczego nie przeprowadzili żadnych konsultacji ze środowiskami przedsiębiorców. Przedsiębiorcy są zgrupowani w wielu przedstawicielstwach i wiedzą, co jest dla nich dobre. Po pierwsze, dlaczego ich nie zapytano, tylko rozstrzyga się to poza nimi? Po drugie, dlaczego projekt nie zawiera oceny skutków legislacji…</utt>
      <utt t="interrupt" by="Poseł Andrzej Śliwka">Legislacji?</utt>
      <utt t="norm">…skutków społecznych, bo przecież dla przedsiębiorców… To jest nieprawda, że dla wszystkich jest to korzystne. Dla niektórych to może być korzystne, a dla wielu jest to niekorzystne, bo projekt jest chaotyczny. Projekt jest tak sporządzony naprędce, żeby pokazać, że mamy pomysły dla przedsiębiorców.</utt>
      <utt t="interrupt" by="Głos z sali">Bo jest PiS-owski?</utt>
      <utt t="norm">A skutki dla budżetu? Dzisiaj dyskutowaliśmy</utt>
      <utt t="reaction">Dzwonek</utt>
      <utt t="norm">o regulaminie Sejmu. Ten projekt absolutnie nie znalazłby się na sali posiedzeń, gdyby obowiązywała ta uchwała. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Bo jest z PiS-u.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Artura Łąckiego, klub Koalicja Obywatelska. Czy pan poseł jest na sali? Nie widzę. Zapraszam zatem pana posła Zbigniewa Boguckiego, klub PiS.</utt>
    </speech>
    <speech speaker="Poseł Zbigniew Bogucki">
      <utt t="norm">Kodeks karny skarbowy kiedyś wyglądał w taki oto sposób, że był to akt, który był właściwie niestosowany. To się zmieniło w czasie rządów Prawa i Sprawiedliwości, wtedy kiedy uderzyliśmy w mafie VAT-owskie. I dzięki temu mogliśmy przeprowadzić tak naprawdę rewolucję godności. Dzięki temu mogliśmy przeprowadzić programy społeczne, oddając Polakom, oddając polskim podatnikom to, co oni uczciwie zarobili, a co znajdowało się w kieszeniach mafii VAT-owskich i złodziei. Dzisiaj ten projekt jest kontynuacją tej myśli, tej polityki, czyli jest propozycja dla uczciwych obywateli skrócenia okresu przedawnienia z 5 do 3 lat, tam, gdzie ktoś się pomylił. Nie chcemy ścigać ludzi, którzy się pomylili, i ten okres chyba powinien być skrócony. Chcemy utrzymania okresu 5-letniego tam, gdzie jest wysoka wartość tej zaległości, tego zobowiązania podatkowego, czyli 5 lat, gdy jest powyżej 1 mln zł. Ale też ważne jest to, że będzie10 lat dla tych wszystkich</utt>
      <utt t="reaction">Dzwonek</utt>
      <utt t="norm">, którzy dalej będą się chcieli bawić czy zajmować mafiami VAT-owskimi. To jest projekt, który odpowiada potrzebom polskich obywateli. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Ewę Leniart, klub PiS. Proszę bardzo.</utt>
    </speech>
    <speech speaker="Poseł Ewa Leniart">
      <utt t="norm">Szanowny Panie Marszałku! Wysoka Izbo! Chciałabym zachęcić jednak do tego, by kontynuować prace nad tym projektem, dlatego że przede wszystkim skrócenie okresu wymagalności zobowiązania podatkowego działa na korzyść zwykłego obywatela. Ponad 90% dochodów budżetu państwa to są dochody z podatków, dlatego warto, aby wychodząc naprzeciw współczesnemu obywatelowi, skrócić okres, w którym jego zobowiązanie podatkowe jest wymagalne, zwłaszcza że 99% obywateli terminowo i w sposób należyty wypełnia swoje zobowiązania podatkowe. Sprzyja to przede wszystkim temu, aby inwestować i prowadzić działalność gospodarczą. Niepewność co do właściwego rozliczenia podatkowego sprawia, że przedsiębiorca nie decyduje się na inwestowanie w rozwój, dlatego na pewno warto wychodzić naprzeciw uczciwym obywatelom państwa polskiego. Jeszcze kolejna bardzo ważna rzecz: takie</utt>
      <utt t="reaction">Dzwonek</utt>
      <utt t="norm">rozwiązanie prawne buduje zaufanie do organów państwa, a w dobie cyfryzacji Krajowej Administracji Skarbowej nie jest to chyba szczególnym problemem. Mam wielką prośbę do Ministerstwa Finansów. Myślę, że byłby to istotny argument, gdyby minister finansów odpowiedział na proste pytanie: Ile postępowań jest wszczynanych po upływie 3 lat od momentu złożenia zobowiązania podatkowego przez obywatela? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo dziękuję, pani poseł. Zapraszam panią poseł Katarzynę Kierzek-Koperską, klub Koalicja Obywatelska.</utt>
    </speech>
    <speech speaker="Poseł Katarzyna Kierzek-Koperska">
      <utt t="norm">Szanowny Panie Marszałku! Wysoka Izbo! Wnioskodawcy powołują się na Krajową Izbę Doradców Podatkowych. Ja też jestem doradcą podatkowym. Chciałabym w pierwszej kolejności zapytać, czy rzeczywiście konsultowaliście to państwo w ramach całej izby doradców podatkowych, czy np. tylko z panem Arturem Soboniem. To, co proponujecie, to naprawdę czysta hipokryzja, bo po 8 latach przypomnieliście sobie o polskich przedsiębiorcach. Przypomnę, że Polski Ład dobił polskich przedsiębiorców, szczególnie w kwestii składki zdrowotnej, bo stała się ona de facto podatkiem. W 2016 r. do Ordynacji podatkowej wprowadziliście tzw. klauzulę przeciwko unikaniu opodatkowania. To jest de facto bat urzędów skarbowych na przedsiębiorców. Dobrze o tym wiecie.</utt>
      <utt t="interrupt" by="Poseł Andrzej Śliwka">To znieście to.</utt>
      <utt t="norm">Właśnie to zniesiemy. Tarcze były de facto przydzielane tylko i wyłącznie przedsiębiorcom związanym z wami, bo ja osobiście</utt>
      <utt t="reaction">Dzwonek</utt>
      <utt t="norm">nie znam przedsiębiorców, mikroprzedsiębiorców, którzy otrzymali taką tarczę. To wszystko musimy po was…</utt>
      <utt t="interrupt" by="Poseł Andrzej Śliwka">Donald Tusk był tam, pizzę jadł…</utt>
      <utt t="norm">Ale proszę nie wymachiwać tym paluchem, panie pośle, bo ja jeszcze nie skończyłam.</utt>
      <utt t="interrupt" by="Poseł Andrzej Śliwka">Pizzę jadł u tego, który dostał dofinansowanie.</utt>
      <utt t="norm">To wszystko musimy po was po prostu posprzątać.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam panią poseł Bożenę Lisowską, klub Koalicja Obywatelska.</utt>
    </speech>
    <speech speaker="Poseł Bożena Lisowska">
      <utt t="norm">Dziękuję. Panie Marszałku! Wysoki Sejmie! Projekt w uzasadnieniu podkreśla, że nowe zapisy doprowadzą do usunięcia stanu niepewności prawnej. Projekt de facto wprowadza zmiany pozorne, co w istocie zwiększa niepewność prawa. Przedłożona nowelizacja zarówno pozornie skraca okres przedawnienia, jak i pozornie ogranicza zawieszenie biegu przedawnienia, jeśli chodzi o zobowiązania wynoszące ponad 1 mln zł, dlatego że kryteria są niejasne i w praktyce bardzo trudne do ustalenia przez organy skarbowe. Szanowni Państwo! W uzasadnieniu podkreśliliście także, że przepisy ułatwią małym, mikro- i średnim przedsiębiorstwom prowadzenie działalności. Niestety tak się nie stanie. Projekt wymaga wielu poprawek.</utt>
      <utt t="reaction">Dzwonek</utt>
      <utt t="norm">W tym kształcie nie nadaje się do legislacji. Moje pytanie dotyczy tego, dlaczego pojawia się tu kryterium 1 mln zł, a nie 2 mln zł. Skąd takie kryteria w zapisach projektu?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Marcina Warchoła, klub PiS.</utt>
    </speech>
    <speech speaker="Poseł Marcin Warchoł">
      <utt t="norm">Bardzo dziękuję. Szanowny Panie Marszałku! Wysoka Izbo! To bardzo dobry projekt, proobywatelski, przyczyniający się do uproszczenia systemu podatkowego. Wielkie gratulacje, panowie, państwo wnioskodawcy. Mam pytanie: Czy ten projekt będzie obejmował również ogromny problem, już tutaj poruszony, mianowicie problem instrumentalnego wykorzystywania instytucji zawieszenia zobowiązania podatkowego poprzez sztuczne wykorzystywanie postępowania karnego wszczynanego specjalnie po to, żeby zawiesić takie zobowiązanie podatkowe? Takich spraw jest bardzo dużo. Art. 70 § 6 pkt 1 Ordynacji podatkowej pozwala bowiem na to, żeby zawiesić postępowanie podatkowe wówczas, gdy zostanie wszczęte postępowanie karne. Rzeczywiście mamy do czynienia z instrumentalnym traktowaniem postępowań karnych i jest to problem dla przedsiębiorców. Pani poseł pytała o to, ile jest takich spraw wszczynanych po 3. roku. Otóż znam sprawę, w której na 8 miesięcy przed upływem</utt>
      <utt t="reaction">Dzwonek</utt>
      <utt t="norm">biegu terminu przedawnienia zostało wszczęte postępowanie karne. Uwaga, po 7 latach nie doszło do przedstawienia zarzutów, dopiero po tych 7 latach organy ścigania łaskawie raczyły włączyć do swojego postępowania informacje z administracji skarbowej. Trzeba z tym skończyć. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Sylwestra Tułajewa, klub PiS.</utt>
    </speech>
    <speech speaker="Poseł Sylwester Tułajew">
      <utt t="norm">Panie Marszałku! Wysoka Izbo! Dział III rozdział 8 Ordynacji podatkowej – mówimy tutaj o zobowiązaniach, mówimy tutaj o przedawnieniu, mówimy o tej propozycji skrócenia terminu z 5 do 3 lat. Mam pytanie. Czy pan poseł wnioskodawca mógłby w konkretny sposób powiedzieć, jak to wygląda w innych krajach? Czy to pomysł, który zrodził się tutaj, czy jednak jest to pomysł z innych krajów, gdzie się sprawdził, gdzie podatnicy chwalą sobie te rozwiązania i właśnie na podstawie ich doświadczeń możemy w jakiś sposób kopiować, przenosić te rozwiązania prawne na nasz grunt? Jak to wygląda w innych krajach</utt>
      <utt t="reaction">Dzwonek</utt>
      <utt t="norm">, jeśli chodzi o ten termin? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Ponownie zapraszam pana posła Tomasza Kostusia, klub Koalicja Obywatelska. Proszę bardzo, panie pośle.</utt>
    </speech>
    <speech speaker="Poseł Tomasz Kostuś">
      <utt t="norm">Szanowny Panie Marszałku! Mam krótkie pytanie do posła wnioskodawcy. Panie pośle, biorąc pod uwagę te wszystkie wątpliwości, te wszystkie niebezpieczeństwa, te wszystkie bardzo niebezpieczne konsekwencje, czy nie boi się pan powtórki z Polskiego Ładu, a więc totalnej kompromitacji państwa polskiego w zakresie systemu podatkowego, teraz, tym razem, zgodnie z tym, jak pan wnioskuje, w obszarze wszystkich podatków, nie tylko podatków dochodowych? Czy pan oczami wyobraźni nie widzi takiego scenariusza, takich niebezpieczeństw, takich bardzo poważnych dla państwa polskiego konsekwencji? Jeśli bowiem te przepisy weszłyby w życie, to nikt w Polsce nie wiedziałby, do kiedy ma rozliczać podatki. Tylko tyle i aż tyle. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo dziękuję, panie pośle. Zapraszam pana posła Andrzeja Śliwkę, klub PiS.</utt>
    </speech>
    <speech speaker="Poseł Andrzej Śliwka">
      <utt t="norm">Bardzo dziękuję, panie marszałku. Panie Marszałku! Wysoka Izbo! Przypomnę: 4-dniowy tydzień pracy, niedziele handlowe, podatek liczony kasowo, kwota wolna od podatku do 60 tys. zł, zasiłek chorobowy od pierwszego dnia nieobecności pracownika płacony przez ZUS, ograniczony czas kontroli mikroprzedsiębiorców do 6 dni w skali roku, zniesienie podatku Belki, 0% VAT na transport publiczny. To są propozycje Platformy Obywatelskiej, która nawet nie kiwnęła palcem, żeby je zrealizować. Na stole jest dobry projekt, mający na celu skrócenie terminu przedawnienia zobowiązań podatkowych do lat 3, który wychodzi naprzeciw oczekiwaniom przedsiębiorców. Dziwię się, że politycy Platformy Obywatelskiej w myśl filozofii Jana Vincenta-Rostowskiego mówią: nie da się, tak nie powinno być, to tak nie powinno zostać złożone, przedłożone. Wiem, szanowni państwo, że zbliża się sierpień, macie zaplanowane urlopy, ale dajcie pracować.</utt>
      <utt t="reaction">Dzwonek</utt>
      <utt t="norm">Po to złożyliśmy ten projekt, żeby nad nim pracować. I mam nadzieję, panie pośle – tutaj zwracam się do pana posła wnioskodawcy w formie pytania… Skąd się wziął ten próg 1 mln zł? Z czego właśnie wynika ten próg, ta kwota 1 mln zł? Jakby pan poseł mógł również odpowiedzieć, jak to wygląda w innych państwach Unii Europejskiej… Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Pan poseł Marcin Skonieczka, klub Polska 2050 – Trzecia Droga. Proszę bardzo.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! W uzasadnieniu projektu napisano, że ten projekt ustawy nie pociąga za sobą obciążenia budżetów jednostek samorządu terytorialnego, tymczasem jednostki samorządu terytorialnego stosują Ordynację podatkową. Chodzi o małe kwoty, bo zwykle są to podatki od nieruchomości. Skrócenie terminu przedawnienia z 5 lat do 3 dla zobowiązań poniżej 1 mln zł może w znacznym zakresie obniżyć dochody samorządów, tym bardziej że czasami jest tak, że te kwoty podatków są tak małe, że aby wszcząć postępowanie, trzeba czekać kilka lat, bo inaczej to się nie opłaca, przy czym tych decyzji są tysiące. Moje pytanie: Dlaczego w projekcie tej ustawy nie uwzględniono negatywnych skutków, wpływu na obniżenie dochodów jednostek samorządu terytorialnego? Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Pan poseł Marek Jakubiak, koło Kukiz’15.</utt>
    </speech>
    <speech speaker="Poseł Marek Jakubiak">
      <utt t="norm">Dziękuję. Wysoka Izbo! Powiem tak: skrócenie przedawnienia w biznesie jest korzystne, tyle tylko, że zaraz pojawia się wytrych. Proszę państwa, 1 mln zł i już wydłuża się ten okres. Brakuje mi dosłownie kilku zdań w tej ustawie. Po pierwsze, ten 1 mln zł zawsze można wykreować, ponieważ zobowiązania liczy się z odsetkami. Jeżeli chodzi o VAT, mamy tam jeszcze dodatkowe opłaty itd. Ta kwota 1 mln zł chyba nie bez kozery jest wpisana właśnie po to, żeby te 3 lata były taką wydmuszką, bo każda kontrola, która przyjdzie w okresie do 3 lat, jest w stanie wygenerować swój raport tak, żeby było tam powyżej 1 mln zł, potem może być to co najwyżej nieuznane. Czego mi tu brakuje? Otóż brakuje mi określenia bezpośrednio czasu trwania kontroli, to po pierwsze</utt>
      <utt t="reaction">Dzwonek</utt>
      <utt t="norm">, i wykasowania wreszcie bezkarności urzędniczej w postaci słów: w związku ze skomplikowaną sprawą wydłużamy termin o 3 miesiące, bo w taki sposób sprawy są prowadzone w nieskończoność, przez dziesiątki lat, a urzędnik sobie może co 3 miesiące termin tej kontroli rolować. Tak się po prostu nie da żyć ani prowadzić biznesu. To trzeba skasować. W takich ustawach z przyjemnością bym to zobaczył. Gdybyście panowie chcieli konsultacji z przedsiębiorcą, jestem do dyspozycji.</utt>
      <utt t="reaction">Oklaski</utt>
      <utt t="interrupt" by="Głos z sali">Ale my chcemy, chcemy.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Przemysława Wiplera, Konfederacja.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Ten projekt w zakresie, w jakim skraca termin na kontrolowanie obywateli, skraca termin przedawnienia, jest dobrym projektem. Skrócenie terminu przedawnień zobowiązań podatkowych, sprawienie, że administracja skarbowa, organy skarbowe powinny w ciągu 3 lat być w stanie przeprowadzić kontrolę dotyczącą danego roku, za który chcą nakładać dodatkowe podatki czy w odniesieniu do którego chcą po prostu stwierdzić niedopełnienie obowiązków po stronie przedsiębiorcy… To jest czas wystarczający, dlatego będziemy wspierać pracę nad tym projektem w tym zakresie. Dokładanie czy wydłużanie tych terminów w innych punktach, komplikowanie prawa podatkowego jest jednak czymś, co już nam się nie podoba. Dlatego jesteśmy za tym, żeby prowadzić dalszą pracę nad tym projektem ustawy w zakresie, w którym idziemy w dobrym kierunku. W żadnym zakresie – jeśli chodzi o komplikowanie, dokładanie dodatkowych obowiązków.</utt>
      <utt t="reaction">Dzwonek</utt>
      <utt t="norm">Argumenty, które tutaj padały, że samorządy mają bardzo często niewielkie zobowiązania podatkowe i że wolą przechodzić kontrolę podatkową raz na 6 lat, bo w przypadku kontroli raz na 3 lata to się za mało nazbiera, to nie są argumenty na miarę nowoczesnego, efektywnie działającego państwa. Zmieńmy Ordynację podatkową w innym zakresie, zmieńmy przepisy prawa w innym zakresie, ale nie róbmy tego tak, żeby przedsiębiorcy dłużej pozostawali w sytuacji niepewności i mogli mieć naliczone wyższe odsetki karne i dodatkowe kary z tytułu tego, że kontrola będzie dotyczyła 6 lat. Ten projekt jest również spójny z projektem, który złożył klub Konfederacji, a którego poparcie już zapowiedział publicznie Ryszard Petru, projektu, który ma zakończyć haniebną, naganną praktykę wszczynania kontroli skarbowych przez aparat skarbowy po to, by przerwać bieg przedawnienia. Chodzi o to, że rozpoczyna się postępowania karno-skarbowe po to, żeby po prostu bezterminowo wydłużać czas przedawnienia. Będziemy wspierali prace nad tym projektem, a moje pytanie jest retoryczne, oczywiście do wnioskodawców: Czy wnioskodawcy są otwarci na to, by dyskutować o tych punktach, w których chcieliby komplikować życie, wydłużyć terminy i dokładać dodatkowe warunki? Zakładam, że tak, bo deklarował to pan poseł wnioskodawca Janusz Kowalski. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Teraz proszę o zabranie głosu w debacie podsekretarza stanu w Ministerstwie Finansów pana ministra Jarosława Nenemana.</utt>
    </speech>
    <speech speaker="Podsekretarz Stanu w Ministerstwie Finansów Jarosław Neneman">
      <utt t="norm">Panie Marszałku! Szanowni Państwo! Zanim przedstawię stanowisko ministra finansów, odpowiem na jedno z pytań, które się pojawiło. Było pytanie dotyczące tego, ile spraw było wszczynanych w ostatnim okresie. Była prośba, żeby przekazać dane za 2 ostatnie lata. Takich danych nie mam przy sobie, natomiast w ostatnim roku – czyli to, co najbardziej boli, bo państwo mówią, że sprawy są hodowane i rozpatrywane w ostatniej chwili– w 2023 r. takich spraw było 1,2% ogółu postępowań przygotowawczych właśnie w tym okresie. A więc jak państwo widzą, nie jest to masowa skala. Natomiast wiemy, że to jest temat kontrowersyjny, budzący wiele emocji. Ta liczba spada. Sądy na ten temat się wypowiadają. Jeśli chodzi o to, co sądy uznają za instrumentalne, wszczęcia k.k.s., to ta liczba z roku na rok jest coraz mniejsza, ale wiemy, że jest problem. Jak ten problem można rozwiązać? Można to robić w taki sposób, jak państwo zaproponowali, dość wycinkowo. Notabene 8 lat państwo rządziliście, mogliście to zrobić bardziej kompleksowo, ale czasami refleksja przychodzi trochę później. Można też to zrobić w sposób bardziej kompleksowy, biorąc pod uwagę sprawy, które się toczą. Można wziąć pod uwagę, że część z tych spraw dotyczy nie przedsiębiorców, którym powinęła się noga, a tylko przestępców podatkowych, w przypadku których mówimy o dużych kwotach. I my nad takim projektem pracujemy. Państwo zobaczą go, jak myślę, jeszcze w tym roku. Wtedy będzie miejsce na głęboką dyskusję. Będziemy szukali porozumienia, wyważając interesy Skarbu Państwa, interesy przedsiębiorców, zwiększając pewność prawa, tak żeby ci, którzy kradli – kradli poprzednio, za Platformy, i kradli za PiS-u – nie pozostali bezkarni. Ta materia, którą państwo poruszają, to jest materia bardzo skomplikowana. Jeden przepis wiąże się z drugim, bardzo łatwo jest o nieuwagę. Takie projekty zmian w podatkach – zresztą ja to państwu będę powtarzał za każdym razem – powinny być jednak projektami rządowymi, z przyzwoitym OSR-em, z konsultacjami. Prawa podatkowego nie powinno się tworzyć poprawkami poselskimi czy też projektami poselskimi. To się bardzo, ale to bardzo źle kończy. Dlatego, deklarując wolę dyskusji na ten temat i zapowiadając to, że – jak myślę – jeszcze w tym roku, i to nie w grudniu, ale szybciej, pokażemy państwu nasz projekt, zachęcam do tego, żeby wtedy nad tą sprawą się pochylić. Tymczasem proszę państwa o oddalenie tego projektu, bo tak jak mówię, poważne sprawy trzeba rozplanować kompleksowo. Jeszcze jedna uwaga na koniec. Być może państwa chęć do dyskutowania o podatkach wynika z tego, że na razie niespecjalnie dużo daliśmy państwu materii do pracy podatkowej, ale już od pierwszego wrześniowego posiedzenia Sejmu będzie dużo projektów podatkowych i naprawdę nie będziemy się nudzić. Bardzo dziękuję. Do zobaczenia.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękujemy bardzo, panie ministrze, czekamy. Zapraszam przedstawiciela wnioskodawców pana posła Janusza Kowalskiego.</utt>
    </speech>
    <speech speaker="Poseł Janusz Kowalski">
      <utt t="norm">Szanowny Panie Marszałku! Szanowny Panie Ministrze! Szanowni Państwo! Bardzo serdecznie dziękuję za tę dyskusję. Szczególnie dziękuję panom posłom Przemysławowi Wiplerowi, Markowi Jakubiakowi, Marcinowi Warchołowi. Tu jest właśnie ten wspólny mianownik, do którego chcieliśmy zachęcić – do tej dyskusji na temat dobrych zmian podatkowych. Chodzi o tę patologię, którą doskonale zobrazował poseł Marcin Warchoł, czyli art. 70 § 6 i 7. Odpowiedź na to w istocie chyba dzisiaj najprostszą zaproponowała Konfederacja. Ja w tym miejscu, w związku z tym, że nasz projekt zostanie odrzucony, zachęcam oczywiście klub Konfederacji do złożenia ponownie własnego projektu ustawy uchylającego § 6 i 7, bo to byłoby rozwiązanie, o którym mówią Krajowa Izba Doradców Podatkowych i pan poseł Marcin Warchoł. Ale byłby to również element wywierania presji na polski rząd, aby ten rzeczywiście – to jest jedyna pozytywna rzecz z tej dyskusji – być może zajął się tym, aby projekt rządowy pojawił się w tym roku. I dziękuję za tę dyskusję, bo do takiej dyskusji zachęcaliśmy. Szanowni państwo, jeżeli się chce pracować, to każdy projekt można poprawić. Nie każde rozwiązanie jest idealne, ale jesteśmy otwarci na dyskusję. Jasno tutaj deklaruję, że Prawo i Sprawiedliwość jest konstruktywną opozycją. Będziemy szukać dobrych rozwiązań i będziemy dążyć do tego, aby wprowadzić generalną zasadę skrócenia podstawowego terminu przedawnienia zobowiązań podatkowych dla milionów polskich podatników do 3 lat. To jest nasze zobowiązanie programowe. Jeżeli Konfederacja złoży ten projekt, będziemy starali się również po tej dyskusji szukać jeszcze prostszych rozwiązań, aby tę patologię, o której mówili pan poseł Marcin Warchoł i pan poseł Marek Jakubiak, ukrócić. To po pierwsze. Po drugie, szanowny panie ministrze, to ważna deklaracja, że maksymalnie do grudnia pojawi się projekt rządowy. Aczkolwiek przypominam, że kilka miesięcy temu tutaj również złożył pan deklarację, że do końca czerwca pojawi się projekt dotyczący Krajowego Systemu e-Faktur i nie ma tego projektu. My naprawdę zachęcamy rząd, aby jednak pracował. Szanowni Państwo! W gronie posłów Klubu Parlamentarnego Prawo i Sprawiedliwość jest wielu byłych przedsiębiorców, są również przedsiębiorcy i rolnicy, którzy wykonują swój zawód. Sam byłem mikroprzedsiębiorcą. Naprawdę mamy świadomość tego, jakie jest oczekiwanie polskiego biznesu, szczególnie że chodzi o kwestię dotyczącą przesłanek zawieszenia biegu przedawnienia podatkowego. Dziękując za tę dyskusję, chcę jasno podkreślić, że te rozwiązania dotyczące trzyletniego okresu przedawnień zobowiązań podatkowych są w Czechach, we Francji i w Belgii, a więc Polska dołączyłaby do grona tych państw.</utt>
      <utt t="interrupt" by="Głos z sali">Działalnością gospodarczą.</utt>
      <utt t="norm">Uważamy, że to jest dobry kierunek rozumowania. Teraz odpowiem panu posłowi Przemysławowi Wiplerowi. Rzeczywiście zaproponowaliśmy pewne kwalifikowane elementy przepisów różniące się od rozwiązań Konfederacji po to, żeby szukać rozwiązań zabezpieczających interesy budżetu państwa. Jeżeli znajdziemy lepsze rozwiązanie, jesteśmy na tę dyskusję otwarci. Paradoksalnie cieszy mnie głos pani poseł Katarzyny Kierzek-Koperskiej z Koalicji Obywatelskiej, doradcy podatkowego, dlatego, że nie usłyszałem żadnego merytorycznego argumentu podatkowego przeciwko tej ustawie, tylko usłyszałem o tym, że rządziliśmy 8 lat i to, i owo itd. Szanowni Państwo! Polscy przedsiębiorcy, polscy podatnicy oczekują od nas, że będziemy ciężko pracować i szukać dobrych rozwiązań. Szkoda, że wolicie – jak powiedział pan poseł Andrzej Śliwka i niestety też mam takie wrażenie – myśleć o sierpniowych wakacjach, niż pracować nad tym projektem. Wystarczyło go skierować do komisji i złożyć poprawki, dojść do kompromisu, znaleźć dobre rozwiązanie. Problem art. 70 ordynacji podatkowej jest niezałatwiony od lat i możemy to razem załatwić, tylko trzeba chcieć.</utt>
      <utt t="interrupt" by="Głos z sali">Wyście to załatwiali 8 lat.</utt>
      <utt t="norm">Być może zmienicie zdanie. Panie przewodniczący, ma pan godzinę, może pan jednak zmienić zdanie. Może pan zagłosuje za tym.</utt>
      <utt t="interrupt" by="Poseł Krystyna Skowrońska">8 lat.</utt>
      <utt t="norm">Na posiedzeniach Komisji Finansów Publicznych jesteśmy w stanie to zmienić. Jestem przekonany, panie przewodniczący, że być może ta refleksja będzie. Byłoby dobrze przyjęte przez polskich podatników i wszystkich Polaków to, że ponad podziałami politycznymi potrafimy podjąć ważną decyzję i pracować.</utt>
      <utt t="interrupt" by="Poseł Krystyna Skowrońska">Przez 8 lat nie podjęliście.</utt>
      <utt t="norm">Nawet w sierpniu, panie przewodniczący, jestem w stanie pracować. Możemy skrócić do 3 lat okres przedawnień zobowiązań podatkowych, możemy wprowadzić propozycję Konfederacji dotyczącą zakończenia tej patologii, skorzystać z doświadczenia pana Marka Jakubiaka. Jestem przekonany, że również Polska 2050 zaproponuje dobre przepisy, tylko trzeba chcieć i my do tego zachęcamy. Być może jednak ta refleksja będzie. Proszę zobaczyć, zważyć, że Konfederacja nie zgadzała się ze wszystkimi aspektami naszego projektu, ale chce nad tym pracować, bo to jest szansa. Po to tutaj jesteśmy posłami, żeby nad tym, szanowni państwo, pracować. Tak czy owak dziękuję za tę dyskusję, chociaż wiadomości nie są dobre, bo chcecie państwo odrzucić ten projekt. Jasno deklaruję: Prawo i Sprawiedliwość będzie dążyć do tego, żeby skrócić termin przedawnienia zobowiązań podatkowych do 3 lat. To jest nasze zobowiązanie programowe. Będziemy do tego dążyć. I panie ministrze, jesteśmy konstruktywną opozycją. Mam dla pana wiadomość, że będziemy zgłaszać projekty podatkowe i będzie ich coraz więcej, choćby dlatego, żeby was dopingować do pracy. Jeżeli rzeczywiście pan, panie ministrze, zgłosi dobry projekt podatkowy, to w przeciwieństwie do was nie odrzucimy go, tylko go poprzemy i powiemy o tym.</utt>
      <utt t="interrupt" by="Głos z sali">Naszą kwotę wolną odrzucili.</utt>
      <utt t="norm">Kwotę wolną od podatku, wasze zobowiązanie wyborcze chcieliśmy zrealizować, ale ją odrzuciliście. Taka jest, szanowni państwo, konstruktywna opozycja. Szanowny Panie Ministrze! Ufam, że dotrzyma pan słowa i rozwiązanie rządowe, w tym w tej materii, zostanie przedstawione jak najszybciej. Przypominam również o ustawie, w przypadku której pan zapowiedział, że będzie do końca czerwca: o Krajowym Systemie e-Faktur, i zachęcam do konstruktywnej dyskusji. Tymczasem wszystkich podatników zachęcam do kontaktu z Klubem Parlamentarnym Prawo i Sprawiedliwość. Będziemy dążyć do tego, aby podatki w Polsce były prostsze i aby rząd w końcu wziął się do roboty.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję, panie pośle. Zamykam dyskusję. W dyskusji zgłoszono wniosek o odrzucenie projektu ustawy w pierwszym czytaniu. Do głosowania nad tym wnioskiem przystąpimy w bloku głosowań. Ogłaszam przerwę do godz. 17, kiedy to przejdziemy do głosowań. Dziękuję bardzo.</utt>
      <utt t="reaction">Przerwa w posiedzeniu od godz. 16 min 37 do godz. 17 min 11</utt>
    </speech>
    <speech speaker="Marszałek Szymon Hołownia">
      <utt t="norm">Wznawiam obrady. Szanowni Państwo! Informuję, że Senat przyjął bez poprawek ustawy: — Prawo komunikacji elektronicznej, — Przepisy wprowadzające ustawę – Prawo komunikacji elektronicznej. W związku z tym planowane punkty 36. i 37. porządku dziennego stały się bezprzedmiotowe. Prezydium Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych, druk nr 585. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Wysoka Izbo! Właściwe komisje przedłożyły sprawozdania o uchwałach Senatu w sprawie ustaw: — o zmianie ustawy – Kodeks karny oraz niektórych innych ustaw, druk nr 579, — o zmianie niektórych ustaw w celu usprawnienia działań Sił Zbrojnych Rzeczypospolitej Polskiej, Policji oraz Straży Granicznej na wypadek zagrożenia bezpieczeństwa państwa, druk nr 587, — o zmianie ustawy o gospodarowaniu nieruchomościami rolnymi Skarbu Państwa oraz ustawy o wstrzymaniu sprzedaży nieruchomości Zasobu Własności Rolnej Skarbu Państwa oraz o zmianie niektórych ustaw, druk nr 588. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkty obejmujące rozpatrzenie tych sprawozdań. Proponuję, aby w tych przypadkach Sejm wyraził zgodę na skrócenie terminu, o którym mowa w art. 54 ust. 5 regulaminu Sejmu. Jeśli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Szanowni Państwo! Właściwa komisja przedłożyła sprawozdanie o uchwale Senatu w sprawie ustawy o zmianie ustawy o prawie autorskim i prawach pokrewnych, ustawy o ochronie baz danych oraz ustawy o zbiorowym zarządzaniu prawami autorskimi i prawami pokrewnymi, druk nr 581. W związku z tym, na podstawie art. 95f regulaminu Sejmu, podjąłem decyzję o uzupełnieniu porządku dziennego o punkt obejmujący rozpatrzenie tego sprawozdania. Po zasięgnięciu przed chwilą opinii Konwentu Seniorów podjąłem decyzję o skreśleniu z porządku dziennego bieżącego posiedzenia punktu 32., którego rozpatrzenie miało nastąpić bezpośrednio po bloku głosowań. Była to informacja o działalności Krajowej Rady Sądownictwa w 2023 r. wraz ze sprawozdaniem Komisji Sprawiedliwości i Praw Człowieka, druki nr 450 i 509. Ten punkt rozpatrzymy na najbliższym posiedzeniu Sejmu. Wnioski formalne. Pan poseł Jarosław Sachajko, Kukiz’15.</utt>
    </speech>
    <speech speaker="Poseł Jarosław Sachajko">
      <utt t="norm">Szanowny Panie Marszałku! Nieobecny Panie Premierze! Polski sąd odebrał polskiej rodzinie dzieci i przekazał je Szwedom. Polski sąd zdradził polskiego obywatela. Rodzina Klamanów mieszkała w Szwecji i tam po skardze córki tamtejszy sąd odebrał najstarszą córkę i poinformował, że odbierze jeszcze pozostałą trójkę. Oni przyjechali do Polski po to, żeby czuć się tutaj bezpiecznie. I co się dzieje? Wkracza nieodpowiedzialna, a może głupia pani sędzina, która odbiera trójkę dzieci i przekazuje ją Szwedom, którzy rozdzielają te dzieci do trzech różnych rodzin. Składam wniosek formalny o przerwę i informację ministra sprawiedliwości o tym, co dzieje się z polskimi dziećmi i co zrobi, żeby więcej polskie dzieci nie były wywożone z Polski.</utt>
      <utt t="reaction">Dzwonek</utt>
      <utt t="norm">Dzieci Zamojszczyzny nam wystarczą. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Zgłoszony został wniosek o przerwę w obradach. Poddaję go pod głosowanie. Głosujemy. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 195 – za, 240 – przeciw, 2 się wstrzymało. Stwierdzam, że Sejm wniosek odrzucił. Kolejny wniosek formalny. Poseł Włodzimierz Skalik, Konfederacja. Bardzo proszę.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowny Panie Marszałku! Wysoka Izbo! Wszyscy wiemy, jak premier Tusk jest niechętny obniżaniu podatków. 14 lat temu kazał tylko na rok podnieść VAT z 22 do 23%. Jednak w tym uporze w utrzymywaniu wysokich podatków pojawiła się wyrwa. Osobiście doprowadził do obniżenia VAT dla branży beauty aż do 8%. Wiemy o tym z jego słów: Zależało mi na tym ze względu na moje zobowiązanie.</utt>
      <utt t="interrupt" by="Głosy z sali">Aaa…</utt>
      <utt t="norm">To, co obiecałem, mogę zapowiedzieć jako rzecz załatwioną.</utt>
      <utt t="interrupt" by="Poseł Elżbieta Witek">Tak jest.</utt>
      <utt t="norm">A więc jest jakaś metoda, która sprawia, że premier potrafi zrobić coś korzystnego dla gospodarki. W jej ujawnieniu może pomóc asystentka społeczna Kristina Voronovska vel Ukrainian Girl, należąca do organizacji Beauty Razem, tak lobbująca skutecznie za tą obniżką VAT.</utt>
      <utt t="reaction">Dzwonek</utt>
      <utt t="norm">Ulżyjmy, szanowni państwo, nie tylko branży beauty, ale też całej gospodarce. Wnoszę o odroczenie obrad, by ujawnić tę metodę i wprowadzić ją w życie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dobrze, proszę państwa, został zgłoszony wniosek formalny o odroczenie posiedzenia. Poddaję go pod głosowanie. Głosujemy.</utt>
      <utt t="interrupt" by="Poseł Barbara Bartuś">A można go poddać?</utt>
      <utt t="norm">Przepraszam?</utt>
      <utt t="interrupt" by="Poseł Barbara Bartuś">Można go poddać pod głosowanie?</utt>
      <utt t="norm">Odroczenie można, nie można poddać zamknięcia, tak jest. Przystępujemy do głosowania. Kto z pań i panów posłów jest za odroczeniem posiedzenia, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 198 – za, 239 – przeciw, nikt się nie wstrzymał. Stwierdzam, że Sejm wniosek odrzucił. Jako kolejny pan poseł Łukasz Schreiber, Prawo i Sprawiedliwość. Bardzo proszę.</utt>
    </speech>
    <speech speaker="Poseł Łukasz Schreiber">
      <utt t="norm">Panie Marszałku! Wysoka Izbo! Coraz lepiej chyba widać powody haniebnego wystąpienia sprzed 2,5 miesiąca premiera polskiego rządu z tego miejsca, kiedy zarzucał posłom prawicy… Nazywał nas pachołkami Rosji. Tak, chociaż minęło 75 dni, nie przedstawił na to cienia dowodu. Ale czasem czyny mówią więcej niż słowa. Wczoraj głosowaliście z radością za tym, żeby zlikwidować komisję do spraw wpływów rosyjskich. Wczoraj też dowiedzieliśmy się, jacy to najlepsi fachowcy z rynku powinni trafiać do spółek Skarbu Państwa, do takich spółek jak PGZ. Otóż kursant KGB, major Służby Bezpieczeństwa.</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Skandal!</utt>
      <utt t="interrupt" by="Poseł Antoni Macierewicz">Oczywiście.</utt>
      <utt t="interrupt" by="Głos z sali">Hańba!</utt>
      <utt t="norm">Wnoszę o przerwę, Wysoka Izbo, by premier mógł tutaj wrócić i by mógł, po pierwsze, przeprosić za swoje wystąpienie, a po drugie, przyznać się</utt>
      <utt t="reaction">Dzwonek</utt>
      <utt t="norm">, że jest patronem grupy rekonstrukcyjnej PZPR. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Część posłów skanduje">Precz z komuną! Precz z komuną! Precz z komuną!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle. W sprawie przerwy Izba przed chwilą zdecydowała. Nie ma potrzeby pytania jej o zdanie po raz kolejny. Jako kolejny pan poseł Tomasz Zimoch, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Tomasz Zimoch">
      <utt t="norm">Panie Marszałku! Wysoki Sejmie! Jutro minie dokładnie 100 lat, od kiedy polscy sportowcy zdobyli pierwszy olimpijski medal. W niedzielę 27 lipca 1924 r. na VIII Letnich Igrzyskach Olimpijskich w Paryżu drużyna kolarzy torowych, Józef Lange, Jan Łazarski, Tomasz Stankiewicz i Franciszek Szymczyk, zdobyła srebrny medal. Tego samego dnia kilkadziesiąt minut później brązowy medal w konkursie skoków wywalczył na koniu Picador Adam Królikiewicz.</utt>
      <utt t="interrupt" by="Poseł Barbara Bartuś">To jeszcze nie są oświadczenia, oświadczenia są po zakończeniu.</utt>
      <utt t="norm">Przypomnę, że przed rokiem Sejm przyjął uchwałę, pani poseł. „W uznaniu zasług i wyjątkowego znaczenia występów polskich sportowców na igrzyskach olimpijskich, w 100-lecie zdobycia pierwszego medalu olimpijskiego Sejm Rzeczypospolitej Polskiej ogłasza rok 2024 Rokiem Polskich Olimpijczyków”. Przez 100 lat na igrzyskach startowało ponad 3 tys. naszych zawodników. Historia ich zmagań, nie tylko medalistów</utt>
      <utt t="reaction">Dzwonek</utt>
      <utt t="norm">, warta jest nieustannej popularyzacji. Panie Marszałku! Po 100 latach nasze oczy, nasze spojrzenia znowu kierujemy na Paryż, bo dzisiaj rozpoczynają się XXXIII Letnie Igrzyska Olimpijskie.</utt>
      <utt t="interrupt" by="Głos z sali">Co to jest?</utt>
      <utt t="norm">Wnoszę o to, by najbliższe 16 dni było bez polityki</utt>
      <utt t="reaction">Wesołość na sali</utt>
      <utt t="norm">, by były to dni olimpijskiej radości. Bawmy się sportem. Z polskiego Sejmu dla naszej reprezentacji zaś życzenia. Powodzenia, panie i panowie!</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">To co, drodzy państwo, przez aklamację? Możemy spróbować. Pani poseł Małgorzata Niemczyk w imieniu klubu Koalicji Obywatelskiej. Bardzo proszę.</utt>
    </speech>
    <speech speaker="Poseł Małgorzata Niemczyk">
      <utt t="norm">Panie Marszałku! Wysoka Izbo! Tak jak powiedział pan poseł Tomasz Zimoch, jesteśmy w wyjątkowym momencie. Za niewiele ponad 100 minut rozpoczynają się XXXIII igrzyska olimpijskie. Dlatego w imieniu własnym, w imieniu całego parlamentu oraz ministra Sławomira Nitrasa, kochani sportowcy, chciałabym życzyć wam życiowych rekordów, udanych startów, a przede wszystkim jak najmniej kontuzji.</utt>
      <utt t="reaction">Oklaski</utt>
      <utt t="norm">Całej kadrze, ale też kibicom życzymy oczywiście jak najwięcej radości z medali, ale też dumy i satysfakcji, by polska flaga w Paryżu była wznoszona jak najczęściej i żeby Mazurek Dąbrowskiego rozbrzmiewał prawie codziennie. Szybciej, mocniej, wyżej. Trzymamy za was kciuki. Powodzenia.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Zebrani wstają i śpiewają">Polska biało-czerwoni…</utt>
      <utt t="reaction">Długotrwałe oklaski</utt>
    </speech>
    <speech speaker="Marszałek Szymon Hołownia">
      <utt t="norm">Czyli to jednak prawda, co Straż Marszałkowska mówiła o tym, co dzisiaj może dziać się w hotelu poselskim.</utt>
      <utt t="reaction">Wesołość na sali</utt>
      <utt t="norm">Wczoraj podobno było preludium. Powracamy do rozpatrzenia punktu 25. porządku dziennego…</utt>
      <utt t="interrupt" by="Głos z sali">Panie marszałku, Matecki zaprasza.</utt>
      <utt t="norm">Ja mam głośniejszy mikrofon, nie przekrzyczycie. Powracamy do rozpatrzenia punktu 25. porządku dziennego: Sprawozdanie Komisji Finansów Publicznych w sprawie sprawozdania z wykonania budżetu państwa za okres od 1 stycznia do 31 grudnia 2023 r. wraz z przedstawioną przez Najwyższą Izbę Kontroli analizą wykonania budżetu państwa i założeń polityki pieniężnej w 2023 r. oraz komisyjnym projektem uchwały w przedmiocie absolutorium. Drodzy państwo, budżet teraz, igrzyska za chwilę. Komisja wnosi o uchwalenie projektu uchwały z druku nr 538. Rozumiem, że pan poseł Kuźmiuk chciał zadać pytanie. Bardzo proszę.</utt>
      <utt t="reaction">Oklaski</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Panie Marszałku! Wysoka Izbo! Za chwileczkę będziemy głosować nad sprawozdaniem z wykonania budżetu i absolutorium dla rządu za 2023 r., w zasadzie dla trzech rządów: dwóch rządów pana premiera Morawieckiego i rządu Donalda Tuska. Państwo do tej uchwały dołączyliście cały szereg zastrzeżeń związanych z wykonaniem poszczególnych części budżetu i finansowania niektórych jednostek. My z tymi zastrzeżeniami w sposób oczywisty się nie zgadzamy, bo są to zastrzeżenia Najwyższej Izby Kontroli, a od momentu kiedy pan prezes Banaś spotkał się z panem prof. Chmajem i powiedział, że dostarczy mu cały koszyk prezentów w postaci raportów NIK-owskich, uznajemy większość tych raportów za raporty o charakterze politycznym, a nie merytorycznym.</utt>
      <utt t="reaction">Oklaski</utt>
      <utt t="interrupt" by="Poseł Elżbieta Witek">Tak jest.</utt>
      <utt t="interrupt" by="Poseł Jacek Sasin">Szef będzie zadowolony.</utt>
      <utt t="norm">Proszę państwa, ale przy tej okazji chciałbym, żeby do wszystkich państwa dotarła informacja, że te 8 lat</utt>
      <utt t="reaction">Dzwonek</utt>
      <utt t="norm">rządów Prawa i Sprawiedliwości… Panie marszałku, jeżeli pan mi pozwoli, jeszcze dwa zdania. …to…</utt>
      <utt t="interrupt" by="Głos z sali">Inflacja.</utt>
      <utt t="norm">…podwojenie dochodów budżetowych, z 289 mld do 574 mld…</utt>
      <utt t="reaction">Oklaski</utt>
      <utt t="interrupt" by="Głos z sali">A o inflacji słyszałeś?</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Z tymi danymi z całą pewnością każdy zainteresowany będzie mógł się zapoznać, czytając wiele wypowiedzi pana posła.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">…i podwojenie dochodów z podatku VAT, ze 123 mld do 244 mld.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję panu posłowi.</utt>
      <utt t="interrupt" by="Poseł Antoni Macierewicz">Nie przerywać.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">To ogromny sukces rządu Prawa i Sprawiedliwości…</utt>
      <utt t="reaction">Marszałek wyłącza mikrofon, poseł przemawia przy wyłączonym mikrofonie, oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję serdecznie. Przystępujemy do głosowania. Kto z pań i panów posłów jest za przyjęciem w całości projektu uchwały w sprawie sprawozdania z wykonania budżetu państwa za okres od 1 stycznia do 31 grudnia 2023 r. oraz w sprawie absolutorium dla Rady Ministrów, w brzmieniu z druku nr 538, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 422 – za, 17 – przeciw, nikt się nie wstrzymał. Stwierdzam, że Sejm podjął uchwałę w sprawie sprawozdania z wykonania budżetu państwa za okres od 1 stycznia do 31 grudnia 2023 r. oraz w sprawie absolutorium dla Rady Ministrów.</utt>
      <utt t="reaction">Oklaski</utt>
      <utt t="norm">Przystępujemy do rozpatrzenia punktu 34. porządku dziennego: Sprawozdanie Komisji Nadzwyczajnej o uchwale Senatu w sprawie ustawy o zmianie ustawy – Kodeks karny oraz niektórych innych ustaw (druki nr 577 i 579). Proszę panią poseł Elżbietę Annę Polak o przedstawienie sprawozdania komisji. Bardzo proszę, pani posłanko.</utt>
    </speech>
    <speech speaker="Poseł Sprawozdawca Elżbieta Anna Polak">
      <utt t="norm">Panie Marszałku! Wysoka Izbo! Komisja Nadzwyczajna do spraw zmian w kodyfikacjach na dzisiejszym posiedzeniu przyjęła poprawkę Senatu, druk nr 577.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Przypominam, że Sejm odrzuca poprawki Senatu bezwzględną większością głosów w obecności co najmniej połowy ustawowej liczby posłów. Jeżeli Sejm nie odrzuci poprawki Senatu, uważa się ją za przyjętą. Głosować będziemy nad wnioskami o odrzucenie poprawek Senatu. W jedynej poprawce do art. 5 Senat proponuje, aby ustawa wchodziła w życie po upływie 12 miesięcy od dnia ogłoszenia. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. Większość bezwzględna – 217. 247 – za, 186 – przeciw, nikt się nie wstrzymał. Stwierdzam, że Sejm odrzucił poprawkę bezwzględną większością głosów. Na tym zakończyliśmy rozpatrywanie uchwały Senatu w sprawie ustawy o zmianie ustawy – Kodeks karny oraz niektórych innych ustaw. Przystępujemy do rozpatrzenia punktu 35. porządku dziennego: Sprawozdanie Komisji Kultury i Środków Przekazu o uchwale Senatu w sprawie ustawy o zmianie ustawy o prawie autorskim i prawach pokrewnych, ustawy o ochronie baz danych oraz ustawy o zbiorowym zarządzaniu prawami autorskimi i prawami pokrewnymi (druki nr 576 i 581). Proszę pana posła Macieja Wróbla o przedstawienie sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Maciej Wróbel">
      <utt t="norm">Panie Marszałku! Panowie Premierzy! Wysoka Izbo! Komisja Kultury i Środków Przekazu 25 lipca rozpatrzyła uchwałę Senatu w sprawie ustawy o zmianie ustawy o prawie autorskim i prawach pokrewnych, ustawy o ochronie baz danych oraz ustawy o zbiorowym zarządzaniu prawami autorskimi i prawami pokrewnymi, druk nr 576. Senat wprowadził 22 poprawki, z czego większość to poprawki techniczno- legislacyjne. Poprawka 15. i 16. to poprawki merytoryczne, które wprowadzono po zakończeniu prac zespołu złożonego z przedstawicieli Ministerstwa Kultury i Dziedzictwa Narodowego, Ministerstwa Sprawiedliwości, Urzędu Komunikacji Elektronicznej i wydawców prasy. Poprawka 15. wprowadza procedurę zapewniającą równowagę stron, tj. wydawców prasy i usługodawców korzystających z ich treści w procesie ustalania wynagrodzenia za eksploatację nowego prawa pokrewnego do publikacji prasowych. Z kolei poprawka 16. wprowadza w art. 17 szczególne zasady odpowiedzialności platform internetowych za treści udostępniane przez użytkowników tych platform. Zgodnie z ustawą zasady te będą stosowane do wszystkich praw autorskich i praw pokrewnych, ale z wyjątkiem nowego prawa pokrewnego wydawców prasowych. Wysoka Izbo! To dobrze napisana ustawa, to ustawa ważna dla środowiska twórców, ustawa, która przyznaje niezbywalne prawa twórcom do wykorzystania ich dzieł w Internecie, tantiem od emisji dla artystów, a także przyznaje dodatkowe wynagrodzenie od big techów dla wydawców prasy z rekordowym w skali Europy 50-procentowym wynagrodzeniem dla dziennikarzy. Rząd i ministerstwo kultury przygotowali ten dokument w zaledwie kilka miesięcy.</utt>
      <utt t="interrupt" by="Głos z sali">Kilka miesięcy było w zeszłym roku.</utt>
      <utt t="norm">Z jednej strony po to, żeby państwo polskie nie płaciło wielomilionowych kar, a z drugiej strony twórcy mieli ochronę, na jaką zasługują i jakiej oczekiwali od lat, bo termin implementacji unijnych dyrektyw minął 3 lata temu. Komisja wnosi o przyjęcie wszystkich senackich poprawek. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Oczywiście głosować będziemy zgodnie z zasadami stosowanymi w poprzednim punkcie porządku dziennego. Poprawki od 1. do 16. zostały zgłoszone do art. 1 ustawy nowelizującej zawierającego zmiany do ustawy o prawie autorskim i prawach pokrewnych. W 1. poprawce do art. 6 ust. 1 Senat proponuje m.in. dodać pkt 41. Z poprawką tą łączą się poprawki 4. i 21. Będziemy głosować nad nimi łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 1., 4. i 21., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. Nikt nie był za, 420 – przeciw, 17 się wstrzymało. Sejm wobec nieuzyskania bezwzględnej większości głosów poprawki przyjął. W poprawkach 2., 16., 17., 19. i 22. Senat proponuje m.in. zmiany o charakterze redakcyjno-legislacyjnym. Będziemy głosować nad nimi łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 2., 16., 17., 19. i 22., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. 171 – za, 242 – przeciw, 18 się wstrzymało. Stwierdzam, że Sejm wobec nieuzyskania bezwzględnej większości głosów poprawki Senatu przyjął. W 3. poprawce do art. 18 Senat proponuje dodać odesłanie w ust. 3 do art. 214. Z poprawką tą łączą się poprawki 5. i 12. Nad tymi poprawkami głosować będziemy łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 3., 5. i 12., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 438 posłów. Nikt nie był za, 421 – przeciw, 17 się wstrzymało. Sejm wobec nieuzyskania bezwzględnej większości głosów poprawki Senatu przyjął. W 6. poprawce do art. 22b Senat proponuje nowe brzmienie ust. 2. Z poprawką tą łączą się poprawki 8., 9., 11., 14. i 20. Będziemy głosować nad nimi łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 6., 8., 9., 11., 14. i 20., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. Nikt nie był za, 419 – przeciw, 17 się wstrzymało. Sejm wobec nieuzyskania bezwzględnej większości głosów poprawki Senatu przyjął. W 7. poprawce do art. 263 ust. 2 Senat proponuje m.in. zmianę o charakterze redakcyjno-legislacyjnym. Z poprawką to łączy się 18. poprawka. Głosować nad nimi będziemy łącznie. Komisja wnosi o ich przyjęcie. Głosujemy. Kto z pań i panów posłów jest za odrzuceniem poprawek 7. i 18., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. Nikt nie był za, 419 – przeciw, 16 się wstrzymało. Sejm wobec nieuzyskania bezwzględnej większości głosów poprawki Senatu przyjął. W 10. poprawce do art. 47a ust. 3 Senat proponuje, aby wyrazy „adres zamieszkania lub siedzibę” zastąpić wyrazami „miejsce zamieszkania albo siedzibę, adres”. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 10. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. 2 – za, 418 – przeciw, 16 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 13. poprawce do art. 997 ust. 2 Senat proponuje nowe brzmienie pkt 1. Komisja wnosi o jej przyjęcie. Głosujemy. Kto z pań i panów posłów jest za odrzuceniem 13. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. Nikt nie był za, 420 – przeciw, 17 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 15. poprawce Senat proponuje dodać art. 9911–9917. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 15. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. Większość bezwzględna – 219. 172 – za, 245 – przeciw, 19 się wstrzymało. Sejm wobec nieuzyskania bezwzględnej większości głosów poprawkę Senatu przyjął. Na tym zakończyliśmy rozpatrywanie uchwały Senatu w sprawie ustawy o zmianie ustawy o prawie autorskim i prawach pokrewnych, ustawy o ochronie baz danych oraz ustawy o zbiorowym zarządzaniu prawami autorskimi i prawami pokrewnymi.</utt>
      <utt t="reaction">Oklaski</utt>
      <utt t="norm">Przystępujemy do rozpatrzenia punktu 38. porządku dziennego: Sprawozdanie Komisji Obrony Narodowej oraz Komisji Sprawiedliwości i Praw Człowieka o uchwale Senatu w sprawie ustawy o zmianie niektórych ustaw w celu usprawnienia działań Sił Zbrojnych Rzeczypospolitej Polskiej, Policji oraz Straży Granicznej na wypadek zagrożenia bezpieczeństwa państwa (druki nr 584 i 587). Proszę pana posła Pawła Suskiego o przedstawienie sprawozdania komisji.</utt>
    </speech>
    <speech speaker="Poseł Sprawozdawca Paweł Suski">
      <utt t="norm">Szanowny Panie Marszałku! Wysoka Izbo! Sejmowe Komisje: Obrony Narodowej oraz Sprawiedliwości i Praw Człowieka na dzisiejszym posiedzeniu zarekomendowały Wysokiej Izbie głosowanie w sprawie podmiotowej ustawy i poprawek, które zgłosił Senat. Proponują, rekomendują zagłosować przeciw odrzuceniu poprawek 1. i 2., w głosowaniu łącznym, 3., 6., 7. i 8., natomiast za odrzuceniem poprawek 4. i 5. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Przypominam, że oczywiście głosować będziemy zgodnie z zasadami stosowanymi w poprzednim punkcie porządku dziennego. W 1. poprawce do art. 1 Senat proponuje zmianę w pkt 2. Łączy się z nią 2. poprawka. Głosować nad nimi będziemy łącznie. Komisje wnoszą o ich przyjęcie. Głosujemy. Kto z pań i panów posłów jest za odrzuceniem poprawek 1. i 2., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. Większość bezwzględna – 220. Nikt nie był za, wszyscy byli przeciw, nikt się nie wstrzymał. Sejm wobec nieuzyskania bezwzględnej większości głosów poprawki Senatu jednogłośnie przyjął. W 3. poprawce do art. 3 Senat proponuje zmiany w pkt 5 i 6. Komisje wnoszą o przyjęcie tej poprawki. Głosujemy. Kto z pań i panów posłów jest za odrzuceniem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. Większość bezwzględna – 218. Nikt nie był za, wszyscy byli przeciw, nikt się nie wstrzymał. Sejm wobec nieuzyskania bezwzględnej większości głosów poprawkę Senatu jednogłośnie przyjął. W 4. poprawce do art. 8 Senat proponuje zmianę w pkt 1. Komisje wnoszą o odrzucenie tej poprawki. Głosujemy. Kto z pań i panów posłów jest za odrzuceniem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. Większość bezwzględna – 220. Wszyscy byli za, nikt nie był przeciw, nikt się nie wstrzymał. Stwierdzam, że Sejm odrzucił poprawkę bezwzględną większością głosów. W 5. poprawce do art. 8 Senat proponuje dodanie pkt 1a. Komisje wnoszą o odrzucenie tej poprawki. Głosujemy. Kto z pań i panów posłów jest za odrzuceniem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. Większość bezwzględna – 219. 417 – za, 20 – przeciw, nikt się nie wstrzymał. Stwierdzam, że Sejm odrzucił poprawkę bezwzględną większością głosów. W 6. poprawce do art. 8 pkt 3 Senat proponuje zmiany w lit. b. Komisje wnoszą o przyjęcie tej poprawki. Głosujemy. Kto z pań i panów posłów jest za odrzuceniem 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. Większość bezwzględna – 219. Nikt nie był za, wszyscy byli przeciw, nikt się nie wstrzymał. Sejm wobec nieuzyskania bezwzględnej większości głosów poprawkę Senatu przyjął. W 7. poprawce do art. 8 Senat proponuje dodanie pkt 3a i skreślenie pkt 4. Komisje wnoszą o przyjęcie tej poprawki. Głosujemy. Kto z pań i panów posłów jest za odrzuceniem 7. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. Większość bezwzględna – 220. 33 – za, 406 – przeciw, nikt się nie wstrzymał. Stwierdzam, że wobec nieuzyskania bezwzględnej większości głosów Sejm poprawkę Senatu przyjął. W 8. poprawce Senat proponuje nadanie nowego brzmienia art. 13. Komisje wnoszą o przyjęcie tej poprawki. Głosujemy. Kto z pań i panów posłów jest za odrzuceniem 8. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. Większość bezwzględna – 220. Nikt nie był za, wszyscy byli przeciw, nikt się nie wstrzymał. Stwierdzam w związku z tym, że wobec nieuzyskania bezwzględnej większości głosów Sejm poprawkę Senatu przyjął. Na tym zakończyliśmy rozpatrywanie uchwały Senatu w sprawie ustawy o zmianie niektórych ustaw w celu usprawnienia działań Sił Zbrojnych Rzeczypospolitej Polskiej, Policji oraz Straży Granicznej na wypadek zagrożenia bezpieczeństwa państwa. O możliwość zabrania głosu poprosił pan wicepremier, minister obrony narodowej Władysław Kosiniak-Kamysz. Bardzo proszę.</utt>
    </speech>
    <speech speaker="Wiceprezes Rady Ministrów, Minister Obrony Narodowej Władysław Kosiniak-Kamysz">
      <utt t="norm">Szanowny Panie Marszałku! Wysoka Izbo! Właśnie zakończyliśmy etap prac parlamentarnych nad ustawą, która zwiększa bezpieczeństwo państwa polskiego, zwiększa bezpieczeństwo żołnierzy i funkcjonariuszy niezłomnie strzegących naszej granicy, granicy Unii Europejskiej i wschodniej flanki NATO. Myślę, że jeszcze raz warto podziękować wszystkim żołnierzom i funkcjonariuszom za ich poświęcenie. Ta ustawa daje im większą szansę na użycie broni na określonych przepisami zasadach. Daje im dużo większe poczucie bezpieczeństwa, niż mieli kiedykolwiek wcześniej. Nikt do tej pory, dopóki nie zajęliśmy się tą sprawą, nie zmienił przepisów, które zwiększają bezpieczeństwo państwa polskiego w tym zakresie i poczucie bezpieczeństwa żołnierzy i funkcjonariuszy, dają też możliwość przeprowadzenia operacji wojskowej na terytorium Rzeczypospolitej, czego wymaga obecna sytuacja zagrożeń bezpieczeństwa w Europie i na świecie. Wojna hybrydowa jest w swoim najwyższym stadium od dnia jej rozpoczęcia przeciwko Rzeczypospolitej. Akty sabotażu, dywersji. Wszystko, co się dzieje na granicy oraz w cyberprzestrzeni, skłania nas do podejmowania takich, a nie innych rozwiązań. Bardzo dziękuję Wysokiej Izbie za prawie jednomyślność w tej sprawie, bo to było głosowanie za polskim bezpieczeństwem, to było głosowanie za bezpieczeństwem polskich żołnierzy i funkcjonariuszy. Dziękuję za to, że znaleźliśmy wspólny mianownik, któremu na imię bezpieczeństwo Polski w tej sprawie. Pomimo uwag, które były, uwag części osób, które nie poparły, wierzę, że ta ustawa wejdzie w życie. I o to chciałbym poprosić pana prezydenta, żeby jak najszybciej ją zaakceptował, żeby jak najszybciej mogła wejść w życie. Przepisy, które przyjęliśmy, i poprawki z różnych stron tej sali sprawią, że ona będzie dobrze funkcjonować. Jesteśmy zdeterminowani rozwijać wszystkie projekty dotyczące bezpieczeństwa, w tym Tarczę Wschód. I pragnę Wysoką Izbę poinformować, że nasi sojusznicy wesprą nas w projekcie budowy Tarczy Wschód. Ostatnio taką deklarację wysłania, na początek ekspedycji, takiej sprawdzającej, przygotowującej, uzyskałem od sekretarza obrony Wielkiej Brytanii. Wojska inżynieryjne będą już niedługo analizować możliwość wsparcia, a później udzielą tego wsparcia. To pokazuje, jak ważnym tematem jest bezpieczeństwo wschodniej flanki NATO, co zostało zresztą podjęte na szczycie w Waszyngtonie. Zostało wpisane do postanowień szczytu, że obrona granicy wschodniej flanki NATO jest zadaniem indywidualnym państw członkowskich, ale jest też zadaniem całego Sojuszu. To jest nasz sukces, sukces naszej delegacji. Jeszcze raz wszystkim stronom i wszystkim stronnictwom politycznym bardzo serdecznie dziękuję za pracę nad tą ustawą, ale najbardziej dziękuję żołnierzom i funkcjonariuszom, że nas strzegą.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie premierze. Przystępujemy do rozpatrzenia punktu 43. porządku dziennego: Sprawozdanie Komisji Rolnictwa i Rozwoju Wsi o uchwale Senatu w sprawie ustawy o zmianie ustawy o gospodarowaniu nieruchomościami rolnymi Skarbu Państwa oraz ustawy o wstrzymaniu sprzedaży nieruchomości Zasobu Własności Rolnej Skarbu Państwa oraz o zmianie niektórych ustaw (druki nr 586 i 588). Proszę pana posła Mirosława Maliszewskiego o przedstawienie sprawozdania komisji.</utt>
    </speech>
    <speech speaker="Poseł Sprawozdawca Mirosław Maliszewski">
      <utt t="norm">Panie Marszałku! Senat do tego projektu ustawy wniósł jedną poprawkę polegającą na skreśleniu art. 3. Komisja Rolnictwa i Rozwoju Wsi na posiedzeniu w dniu dzisiejszym, czyli 26 lipca, uznała, że ta poprawka jest niepotrzebna, a dotychczasowa treść projektu jest wystarczająca. W związku z tym rekomenduje Wysokiej Izbie odrzucenie poprawki Senatu, o co w imieniu komisji proszę.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Oczywiście głosować będziemy zgodnie z zasadami stosowanymi w poprzednim punkcie porządku dziennego. Jak państwo słyszeli, w jedynej poprawce Senat proponuje skreślić art. 3 ustawy nowelizującej. Komisja wnosi o jej odrzucenie. Głosujemy. Kto z pań i panów posłów jest za odrzuceniem poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. 417 – za, 3 – przeciw, 16 się wstrzymało. Stwierdzam, że Sejm odrzucił poprawkę bezwzględną większością głosów. Na tym zakończyliśmy rozpatrywanie uchwały Senatu w sprawie ustawy o zmianie ustawy o gospodarowaniu nieruchomościami rolnymi Skarbu Państwa oraz ustawy o wstrzymaniu sprzedaży nieruchomości Zasobu Własności Rolnej Skarbu Państwa oraz o zmianie niektórych ustaw. Powracamy do rozpatrzenia punktu 42. porządku dziennego: Sprawozdanie Komisji Regulaminowej, Spraw Poselskich i Immunitetowych o przedstawionym przez Prezydium Sejmu projekcie uchwały w sprawie zmiany Regulaminu Sejmu Rzeczypospolitej Polskiej. W trakcie drugiego czytania do projektu uchwały zgłoszono poprawki. Sejm podjął decyzję o nieodsyłaniu projektu uchwały ponownie do komisji. Zestawienie poprawek zostało państwu doręczone do druku nr 575. Przystępujemy do trzeciego czytania. Komisja wnosi o przyjęcie projektu uchwały z druku nr 575. W pierwszej kolejności pod głosowanie poddam zgłoszone poprawki i wnioski mniejszości. Wszystkie wnioski mniejszości zgłoszone zostały do art. 1 projektu uchwały nowelizującej zawierającego zmiany do Regulaminu Sejmu Rzeczypospolitej Polskiej. W 1. wniosku mniejszości do art. 37 wnioskodawcy proponują dodać ust. 5 i 6. Przystępujemy do głosowania. Kto z pań i panów posłów jest za przyjęciem 1. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 438 posłów. 198 – za, 240 – przeciw, nikt się nie wstrzymał. Sejm wniosek mniejszości odrzucił. W 1. poprawce do art. 43 Regulaminu Sejmu Rzeczypospolitej Polskiej wnioskodawcy proponują nadać nowe brzmienie ust. 1. Z poprawką tą łączy się poprawka 2. Będziemy głosować nad nimi łącznie. Przyjęcie tych poprawek spowoduje bezprzedmiotowość 2. wniosku mniejszości. Przystępujemy do głosowania. Kto z pań i panów posłów jest za przyjęciem poprawek 1. i 2., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 378 – za, 61 – przeciw, nikt się nie wstrzymał. Sejm poprawki przyjął.</utt>
      <utt t="reaction">Oklaski</utt>
      <utt t="norm">W związku z tym 2. wniosek mniejszości stał się bezprzedmiotowy. Przystępujemy do głosowania nad całością projektu uchwały. Kto z pań i panów posłów jest za przyjęciem w całości projektu uchwały w brzmieniu z druku nr 575, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 438 posłów. 257 – za, 181 – przeciw, nikt się nie wstrzymał. Sejm podjął uchwałę w sprawie zmiany Regulaminu Sejmu Rzeczypospolitej Polskiej. Powracamy do rozpatrzenia punktu 28. porządku dziennego: Sprawozdanie Komisji Polityki Społecznej i Rodziny o obywatelskim projekcie ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw w celu wprowadzenia renty wdowiej. Dodatkowe sprawozdanie komisji to druk nr 503-A. Przystępujemy do trzeciego czytania. Proszę panią posłankę Katarzynę Ueberhan o przedstawienie dodatkowego sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Katarzyna Ueberhan">
      <utt t="norm">Panie Marszałku! Wysoka Izbo! Mam przyjemność przedstawić dodatkowe sprawozdanie Komisji Polityki Społecznej i Rodziny zawarte w druku nr 503-A o obywatelskim projekcie ustawy o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw w celu wprowadzenia renty wdowiej, druk nr 32. Sejm na 16. posiedzeniu w dniu 25 lipca 2024 r. zgodnie z art. 47 ust. 1 regulaminu Sejmu skierował ponownie projekt ustawy zawarty w druku nr 503 do Komisji Polityki Społecznej i Rodziny w celu rozpatrzenia poprawek zgłoszonych w drugim czytaniu. Na posiedzeniu komisji w dniu dzisiejszym, tj. 26 lipca br., Komisja Polityki Społecznej i Rodziny rozpatrzyła poprawki. Nad następującymi poprawkami należy głosować łącznie: 1., 11., 12., 20., 25., 26., 28., 29., 30. i 32. Kolejne poprawki, nad którymi należy głosować łącznie, to: 2. i 27. Następnie należy głosować łącznie nad poprawkami: 3., 14., 15., 18., 22. i 23. Kolejne poprawki, nad którymi należy głosować łącznie, to: od 4. do 7., 9., 17. i 24. Ostatnie poprawki, nad którymi należy głosować łącznie, to: 8., 10., 13., 16., 19. oraz 21. Nad poprawką 31. należy głosować oddzielnie.</utt>
      <utt t="reaction">Oklaski</utt>
      <utt t="norm">Chciałabym podkreślić, że niniejszy projekt, choć jest projektem obywatelskim, wpisuje się w zobowiązanie rządu do zapewnienia godnych warunków osobom starszym, w szczególności seniorom, po utracie współmałżonków. To też realizacja pkt 20 umowy koalicyjnej. Komisja wszystkie poprawki odrzuciła.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Komisja wnosi o uchwalenie projektu ustawy z druku nr 503. Komisja przedstawia również wnioski mniejszości, a także w dodatkowym sprawozdaniu poprawki, nad którymi głosować będziemy w pierwszej kolejności. Poprawki od 1. do 5. oraz od 8. do 13., a także 1. wniosek mniejszości zostały zgłoszone do art. 1 projektu ustawy nowelizującej zawierającego zmiany do ustawy o emeryturach i rentach z Funduszu Ubezpieczeń Społecznych. W 1. poprawce wnioskodawcy proponują m.in. zmiany w dodawanym art. 95a. Z poprawką tą łączą się poprawki 11., 12., 20., 25., 26., od 28. do 30. oraz 32. Nad tymi poprawkami będziemy głosować łącznie. Komisja wnosi o ich odrzucenie. Ich przyjęcie spowoduje bezprzedmiotowość wniosków mniejszości od 1. do 8. oraz poprawek 2. i 27. Tu z pytaniem chciałby się zgłosić pan poseł Mirosław Suchoń, Polska 2050 – Trzecia Droga.</utt>
      <utt t="interrupt" by="Głos z sali">Za czy przeciw?</utt>
      <utt t="norm">Bardzo proszę.</utt>
    </speech>
    <speech speaker="Poseł Mirosław Suchoń">
      <utt t="norm">Wielce Szanowny Panie Marszałku! Panie Premierze! Wysoka Izbo! 9 miesięcy temu Polacy zadecydowali o zmianie, oczekując od koalicji 15 października konkretnych reform.</utt>
      <utt t="interrupt" by="Poseł Barbara Bartuś">Nie.</utt>
      <utt t="norm">Jedna z tych reform dotyczy Polek i Polaków, którzy codziennie ciężko pracują. To właśnie w prawa tych obywateli poprzednia zła władza uderzyła w sposób szczególny. Wprowadziła zmiany w Polskim Ładzie, powodując, że setki tysięcy firm musiało się zamknąć, ponieważ nie wytrzymało obciążeń związanych ze składką zdrowotną. Te rozwiązania uderzyły właśnie w te mikrofirmy, małe i średnie polskie firmy rodzinne, które tak bardzo świadczą o sukcesie gospodarczym naszego państwa. Jako koalicja 15 października zobowiązaliśmy się, że te złe zasady zmienimy i tym, którzy codziennie ciężko pracują, damy nadzieję na to, że będą mogli zapewnić</utt>
      <utt t="reaction">Dzwonek</utt>
      <utt t="norm">godne życie swoim rodzinom i przyszłość swoim dzieciom.</utt>
      <utt t="interrupt" by="Głos z sali">Czas!</utt>
      <utt t="norm">Dlatego dziś w imieniu Klubu Parlamentarnego Polska 2050 chcę zapytać pana ministra finansów o to, czy fakt, że znalazły się środki na rentę wdowią, oznacza, panie ministrze, również to, że wystarczy ich na składkę zdrowotną. Tego oczekują od nas nasi wyborcy. Do tych zmian musimy doprowadzić.</utt>
      <utt t="reaction">Oklaski</utt>
      <utt t="interrupt" by="Głos z sali">Ooo…</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Czy pan minister chce odpowiedzieć? O możliwość odpowiedzi na pytanie i zabranie głosu prosi pan minister finansów Andrzej Domański. Bardzo proszę.</utt>
    </speech>
    <speech speaker="Minister Finansów Andrzej Domański">
      <utt t="norm">Panie Marszałku! Wysoka Izbo! Bardzo dziękuję za to pytanie.</utt>
      <utt t="reaction">Gwar na sali, dzwonek</utt>
      <utt t="norm">Wiemy, jak ważnym postulatem dla całej koalicji jest postulat obniżenia składki zdrowotnej dla przedsiębiorców. Dlatego chciałbym dzisiaj jednoznacznie poinformować, że zapewnimy finansowanie zmian w zakresie ograniczenia składki zdrowotnej dla przedsiębiorców…</utt>
      <utt t="interrupt" by="Głos z sali">Kiedy?</utt>
      <utt t="norm">…ze skutkami za 2025 r. na poziomie 4 mld zł.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Brawo!</utt>
      <utt t="norm">M.in. od 1 stycznia zlikwidujemy składkę zdrowotną od sprzedaży aktywów trwałych.</utt>
      <utt t="reaction">Oklaski</utt>
      <utt t="interrupt" by="Głos z sali">Można.</utt>
      <utt t="norm">Krok po kroku będziemy realizować wszystkie punkty umowy koalicyjnej. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie ministrze. Przystępujemy do głosowania. Kto z pań i panów posłów jest za przyjęciem poprawek 1., 11., 12., 20., 25., 26., od 28. do 30. oraz 32., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 241 – za, 182 – przeciw, 16 się wstrzymało. Sejm poprawki przyjął. W związku z tym wszystkie wnioski mniejszości od 1. do 8. stały się bezprzedmiotowe. Poprawki 2. i 27. też w tej sytuacji są bezprzedmiotowe, na co zwracam państwa uwagę. Przechodzimy do 3. poprawki. W 3. poprawce do dodawanego art. 95a wnioskodawcy proponują dodać ust. 1a i 1b. Z tą poprawką łączą się poprawki 14., 15., 18., 22. i 23. Będziemy głosować nad nimi łącznie. Komisja wniosła o ich odrzucenie. Przystępujemy do głosowania. Kto z pań i panów posłów jest za przyjęciem poprawek 3., 14., 15., 18., 22. i 23., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. 238 – za, 183 – przeciw, 15 się wstrzymało. Sejm poprawki przyjął. W 4. poprawce do dodawanego art. 95a wnioskodawcy proponują inne brzmienie ust. 2. Łączą się z nią poprawki od 5. do 7., 9., 17. i 24. Będziemy głosować nad nimi łącznie. Komisja wnosi o ich odrzucenie. Głosujemy. Kto z pań i panów posłów jest za przyjęciem poprawek od 4. do 7., 9., 17. i 24., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 235 – za, 183 – przeciw, 15 się wstrzymało. Sejm poprawki przyjął. W 8. poprawce wnioskodawcy proponują m.in. zmiany w dodawanym art. 95a ust. 5. Łączą się z nią poprawki 10., 13., 16., 19. i 21. Będziemy głosować nad nimi łącznie. Komisja wniosła o ich odrzucenie. Głosujemy. Kto z pań i panów posłów jest za przyjęciem poprawek 8., 10., 13., 16., 19. i 21., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 241 – za, 181 – przeciw, 17 się wstrzymało. Sejm poprawki przyjął. W 31., ostatniej poprawce wnioskodawcy proponują dodać art. 16b do projektu ustawy nowelizującej. Komisja wniosła o jej odrzucenie. Głosujemy.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Na czym polega ta wesołość? Co jest jej źródłem, jeśli mogę zapytać? Głosujemy. Kto z pań i panów posłów jest za przyjęciem 31. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 242 – za, 179 – przeciw, 16 się wstrzymało. Sejm poprawkę przyjął. Pani poseł Rusecka chciała zadać pytanie przed głosowaniem nad całością ustawy. Tak, bardzo proszę. Minuta.</utt>
    </speech>
    <speech speaker="Poseł Urszula Rusecka">
      <utt t="norm">Panie Marszałku! Wysoka Izbo! Szanowni Państwo! Właśnie byliśmy świadkami tego, jak negocjuje się w koalicji rządzącej. Jeszcze do południa przedstawiciele Polski 2050 byli przeciwni poprawkom rządowym, ale wszystko zostało ustalone w koalicji. Mam pytanie do pani minister pracy i polityki społecznej: Dlaczego oszukaliście państwo swoich wyborców? Z 50-procentowego dojścia do wskaźnika wasi wyborcy, Polacy otrzymają tylko 25%. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Nie widzę nic złego w dogadywaniu się w koalicji, ale może to tylko moja refleksja. Przystępujemy do głosowania nad całością ustawy. Kto z pań i panów posłów jest za przyjęciem w całości projektu ustawy w brzmieniu z druku nr 503, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 425 – za, 2 – przeciw, 12 się wstrzymało. Stwierdzam, że Sejm uchwalił ustawę o zmianie ustawy o emeryturach i rentach z Funduszu Ubezpieczeń Społecznych oraz niektórych innych ustaw.</utt>
      <utt t="reaction">Oklaski</utt>
      <utt t="norm">O możliwość zabrania głosu prosi pani minister Agnieszka Dziemianowicz-Bąk. Bardzo proszę, pani minister.</utt>
    </speech>
    <speech speaker="Minister Rodziny, Pracy i Polityki Społecznej Agnieszka Dziemianowicz-Bąk">
      <utt t="norm">Panie Marszałku! Wysoka Izbo! Śmierć osoby bliskiej, szczególnie w wieku starszym, to zawsze jest tragedia, to zawsze jest smutek, to zawsze jest żałoba, ale dzisiejszy dzień, ten moment, w którym Wysoka Izba zdecydowała się w imieniu państwa polskiego wyciągnąć pomocną dłoń do osób starszych, do blisko 2 mln seniorów i seniorek, którzy znajdują się w trudnej sytuacji, jest momentem radosnym.</utt>
      <utt t="interrupt" by="Poseł Barbara Bartuś">Ale od kiedy? Podwyżki wchodzą od lipca tego roku, a nie za rok.</utt>
      <utt t="norm">Chciałabym podziękować Wysokiej Izbie za to głosowanie, ale przede wszystkim w imieniu całej koalicji 15 października…</utt>
      <utt t="interrupt" by="Głos z sali">13 grudnia.</utt>
      <utt t="norm">…chciałabym podziękować ponad 200 tys. obywateli i obywatelek, którzy podpisali się pod obywatelskim projektem ustawy o rencie wdowiej, projektem, który musiał swoje odczekać ze względu na bezczynność poprzedniej większości parlamentarnej, ale dziś znalazł swoje ukoronowanie tutaj, w Wysokiej Izbie. Gratuluję. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Barbara Bartuś">Jak można tak oszukiwać ludzi?</utt>
      <utt t="norm">Drodzy Seniorzy! Jesteśmy z wami. Dziękujemy wam za to, że tyle czekaliście.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani minister. Powracamy do rozpatrzenia punktu 29. porządku dziennego: Sprawozdanie Krajowej Rady Radiofonii i Telewizji z działalności w 2023 roku oraz Informacja o podstawowych problemach radiofonii i telewizji w 2023 roku wraz z komisyjnym projektem uchwały. Komisja wnosi o uchwalenie projektu uchwały z druku nr 520. Głosujemy. Kto z pań i panów posłów jest za przyjęciem w całości projektu uchwały z druku nr 520, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 239 – za, 196 – przeciw, nikt się nie wstrzymał. Stwierdzam, że Sejm podjął uchwałę w sprawie sprawozdania Krajowej Rady Radiofonii i Telewizji z działalności w 2023 roku. Powracamy do rozpatrzenia punktu 30. porządku dziennego: Informacja o działalności Rady Mediów Narodowych w 2023 roku wraz z komisyjnym projektem uchwały. Komisja wnosi o uchwalenie projektu uchwały z druku nr 519. Przystępujemy do głosowania. Kto z pań i panów posłów jest za przyjęciem w całości projektu uchwały z druku nr 519, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 239 – za, 198 – przeciw, nikt się nie wstrzymał. Sejm podjął uchwałę w sprawie informacji o działalności Rady Mediów Narodowych w 2023 roku. Przechodzimy do głosowania. Komisja Sprawiedliwości i Praw Człowieka zaopiniowała wnioski o odwołanie pani Barbary Chrobak i pani Hanny Elżanowskiej ze stanowisk członków Państwowej Komisji do spraw przeciwdziałania wykorzystaniu seksualnemu małoletnich poniżej lat 15 pozytywnie. Zgodnie z art. 10 ust. 4 ustawy o Państwowej Komisji do spraw przeciwdziałania wykorzystaniu seksualnemu małoletnich poniżej lat 15 członków komisji powołanych przez Sejm Rzeczypospolitej Polskiej odwołuje się większością 3/5 głosów w obecności co najmniej połowy ustawowej liczby posłów. Przystępujemy do głosowania nad odwołaniem pani Barbary Chrobak. Kto z pań i panów posłów jest za odwołaniem pani Barbary Chrobak ze stanowiska członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 420 posłów. Większość 3/5 wynosi 251 posłów. 414 – za, 4 – przeciw, 2 się wstrzymało. Stwierdzam, że Sejm większością 3/5 głosów w obecności co najmniej połowy ustawowej liczby posłów odwołał panią Barbarę Chrobak ze stanowiska członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15. Przystępujemy do głosowania nad odwołaniem pani Hanny Elżanowskiej. Kto z pań i panów posłów jest za odwołaniem pani Hanny Elżanowskiej ze stanowiska członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Większość 3/5 to 253. 418 – za, 2 – przeciw, 6 się wstrzymało. Stwierdzam, że Sejm większością 3/5 głosów w obecności co najmniej połowy ustawowej liczby posłów odwołał panią Hannę Elżanowską ze stanowiska członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15. Szanowni Państwo! Pozwólcie państwo, że podziękuję wszystkim państwu za dzisiejszą dyskusję i za ponadpartyjną gotowość do rozwiązania problemów, które trapią państwową komisję do spraw pedofilii. Rozwiązaliśmy dzisiaj jeden z problemów personalnych, ale zmiany i rozwiązania wymaga problem systemowy, który ujawnił się w toku tego postępowania z tą komisją. Rozmowy, które dzisiaj odbyłem, wskazują na to, że jest ponadpartyjna zgoda, podkreślam: ponadpartyjna zgoda co do tego, żeby w następnym roku w systemowy sposób sytuację w państwowej komisji do spraw pedofilii naprawić i uzdrowić. Serdecznie wszystkim państwu za tę gotowość dziękuję.</utt>
      <utt t="reaction">Oklaski</utt>
      <utt t="norm">W związku z decyzją Sejmu o odwołaniu członków Państwowej Komisji do spraw przeciwdziałania wykorzystaniu seksualnemu małoletnich poniżej lat 15 Sejm powoła nowych członków komisji. Informuję, że rozpoczynam procedurę obsadzenia wakatów w ww. komisji. Zgodnie z art. 30 ust. 3 pkt 2 regulaminu Sejmu termin na zgłaszanie kandydatów przez uprawnione podmioty upływa dnia 16 sierpnia 2024 r. Stosowny komunikat w tej sprawie zostanie umieszczony w Systemie Informacyjnym Sejmu. Powracamy do rozpatrzenia punktu 40. porządku dziennego: Sprawozdanie Komisji Kultury i Środków Przekazu o poselskim projekcie uchwały w sprawie uczczenia 119. rocznicy stracenia Stefana Okrzei. Przechodzimy do głosowania. Komisja wnosi o przyjęcie projektu uchwały z druku nr 572. Przystępujemy do głosowania. Kto z pań i panów posłów jest za przyjęciem w całości projektu uchwały w brzmieniu z druku nr 572, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. 419 – za, 15 – przeciw, 2 się wstrzymało. Stwierdzam, że Sejm podjął uchwałę w sprawie uczczenia 119. rocznicy stracenia Stefana Okrzei.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 39. porządku dziennego: Sprawozdanie Komisji Kultury i Środków Przekazu o poselskich projektach uchwał: — w sprawie uczczenia 81. rocznicy zbrodni ludobójstwa dokonanej na Polakach przez nacjonalistów ukraińskich, — w sprawie oddania hołdu w 81. rocznicę Krwawej Niedzieli ofiarom ludobójstwa dokonanego przez szowinistów ukraińskich na obywatelach II Rzeczypospolitej Polskiej w latach 1943–1945. Dodatkowe sprawozdanie komisji to druk nr 569-A. Przechodzimy do głosowania. Proszę panią poseł Joannę Lichocką o przedstawienie sprawozdania komisji.</utt>
    </speech>
    <speech speaker="Poseł Sprawozdawca Joanna Lichocka">
      <utt t="norm">Panie Marszałku! Wysoki Sejmie! W dniu 24 lipca, po drugim czytaniu na sali plenarnej, Komisja Kultury i Środków Przekazu rozpatrzyła poprawki zgłoszone podczas debaty. Było sześć poprawek. Komisja rekomenduje przyjęcie dwóch z nich, a odrzucenie czterech.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Jak państwo słyszeli, komisja wnosi o podjęcie projektu uchwały z druku nr 569. W dodatkowym sprawozdaniu komisja przedstawia poprawki, nad którymi głosować będziemy w pierwszej kolejności. W 1. poprawce wnioskodawcy proponują nowe brzmienie zdania trzeciego w akapicie drugim. Komisja wnosi o jej odrzucenie. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 436 posłów. 229 – za, 207 – przeciw, nikt się nie wstrzymał. Stwierdzam, że Sejm poprawkę przyjął. W 2. poprawce do akapitu trzeciego wnioskodawcy proponują wyrazy „Ormian, Czechów i Żydów” zastąpić wyrazami „Ormian, Czechów, Żydów i Ukraińców”. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 437 – za, 2 – przeciw, nikt się nie wstrzymał. Sejm poprawkę przyjął. W 3. poprawce do akapitu trzeciego wnioskodawcy proponują dodać zdanie trzecie. Komisja wnosi o jej odrzucenie.</utt>
      <utt t="interrupt" by="Poseł Barbara Bartuś">Z poważnej uchwały sobie kpiny robić.</utt>
      <utt t="norm">Kto z pań i panów posłów jest za przyjęciem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 23 – za, 413 – przeciw, 1 się wstrzymał. Sejm poprawkę odrzucił. W 4. poprawce wnioskodawcy proponują dodać nowy akapit po akapicie trzecim. Komisja wnosi o jej odrzucenie. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 224 – za, 202 – przeciw, 2 się wstrzymało. Sejm poprawkę przyjął. W 5. poprawce wnioskodawcy proponują dodać nowy akapit po akapicie czwartym. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 287 – za, 2 – przeciw, 150 się wstrzymało. Stwierdzam, że Sejm poprawkę przyjął. W 6. poprawce wnioskodawcy proponują dodać nowy akapit po akapicie czwartym. Komisja wnosi o jej odrzucenie. Przystępujemy do głosowania. Kto z pań i panów posłów jest za przyjęciem 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 198 – za, 241 – przeciw, nikt się nie wstrzymał. Sejm tę poprawkę odrzucił. Przed głosowaniem nad całością pani poseł Lichocka jeszcze chciała zadać pytanie. Bardzo proszę, pani poseł.</utt>
    </speech>
    <speech speaker="Poseł Joanna Lichocka">
      <utt t="norm">Panie Marszałku! Wysoka Izbo! Chciałabym przedstawić treść uchwały w całości przed głosowaniem nad całością uchwały, która jest w tej chwili razem z poprawkami.</utt>
      <utt t="interrupt" by="Głos z sali">Nie no.</utt>
      <utt t="interrupt" by="Głos z sali">Nie.</utt>
      <utt t="norm">To jest ważna sprawa, proszę państwa.</utt>
      <utt t="reaction">Zebrani wstają</utt>
      <utt t="norm">„Uchwała w sprawie uczczenia 81. rocznicy zbrodni ludobójstwa dokonanej na Polakach przez nacjonalistów ukraińskich 11 lipca 1943 roku Ukraińska Powstańcza Armia dokonała napaści na ponad 100 polskich miejscowości na Wołyniu i zamordowała tysiące Polaków – w większości starców, kobiet i dzieci. Dzień ten – ze względu na skalę dokonanej wówczas zbrodni – przeszedł do historii jako krwawa niedziela i jest symbolem rzezi wołyńskiej. Atak na polską społeczność był częścią zaplanowanych i konsekwentnie przeprowadzanych mordów dokonywanych na Polakach w latach 1943– 1945 przez Organizację Ukraińskich Nacjonalistów, Ukraińską Powstańczą Armię, SS Galizien oraz inne jednostki i organizacje kolaborujące z III Rzeszą Niemiecką na terenach dawnych województw Rzeczypospolitej – wołyńskiego, lwowskiego, tarnopolskiego i stanisławowskiego. Zginęło wtedy co najmniej 100 tysięcy Polaków, a setki tysięcy zostały zmuszone do opuszczenia swych domów i ucieczki. W 2016 roku w hołdzie ofiarom Sejm Rzeczypospolitej Polskiej ustanowił Narodowy Dzień Pamięci Ofiar Ludobójstwa dokonanego przez ukraińskich nacjonalistów na obywatelach II Rzeczypospolitej Polskiej, przypadający 11 lipca. Święto to pozwala także na wyrażenie uznania i wdzięczności tym Ukraińcom, którzy odmówili udziału w mordach i ratowali Polaków. Sejm Rzeczypospolitej Polskiej potępia propagowanie ideologii oraz symboliki nawiązującej do Organizacji Ukraińskich Nacjonalistów i Ukraińskiej Powstańczej Armii. Osoby oraz organizacje, które organizowały ludobójstwo, muszą być objęte infamią oraz na zawsze stanowić antywzór działania. Obserwując wzrastającą popularność odwołań do Organizacji Ukraińskich Nacjonalistów i Ukraińskiej Powstańczej Armii na Ukrainie, Sejm Rzeczypospolitej Polskiej uznaje, że należy dążyć na poziomie państwowym do wyeliminowania tego typu postaw. W 81. rocznicę krwawej niedzieli Sejm Rzeczypospolitej Polskiej oddaje hołd ofiarom i upomina się o pamięć o nich i o ludobójstwie, które dotknęło mieszkańców wschodnich terenów Polski – w przytłaczającej większości Polaków, ale także m.in. Ormian, Czechów, Żydów i Ukraińców. Do dziś ofiary tej zbrodni nie mają swoich grobów, nie dokonano ekshumacji, nie zorganizowano ich godnych pochówków. Sejm Rzeczypospolitej Polskiej potępia wszelkie próby relatywizacji prawdy o Rzezi Wołyńskiej oraz zakłamania i fałsz w dyskusji o tym wydarzeniu. Już w trakcie II Wojny Światowej dowódcy OUN/UPA stosowali taktykę zrzucania odpowiedzialności na Sowietów i Niemców. Dzisiaj widząc małą znajomość zbrodniczego charakteru UPA na Ukrainie, Sejm Rzeczypospolitej Polskiej wzywa do wszelkich działań edukacyjnych, które będą podstawą do współpracy między Polską a Ukrainą. Sejm Rzeczypospolitej Polskiej daje wyraz przekonaniu, że pamięć o zbrodni, hołd dla ofiar i ich godne upamiętnienie są niezbędne dla partnerskich, dobrosąsiedzkich i przyjaznych relacji między Polską a Ukrainą. Obecnie takie relacje są szczególnie potrzebne obu naszym narodom. Polska, wspierając naród ukraiński w walce z rosyjskim agresorem, oczekuje uczciwego upamiętnienia męczeńskiej śmierci swoich obywateli z rąk nacjonalistów ukraińskich. Sejm Rzeczypospolitej Polskiej zobowiązuje polski rząd do kontynuowania akcji dyplomatycznej zmierzającej do upamiętnienia wszystkich pomordowanych Polaków na Kresach. Wzywa władze Ukrainy do uznania zbrodni ludobójstwa oraz zgody na ekshumację i zapewnienie należytego pochówku ofiar Rzezi Wołyńskiej”.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Sejm będzie teraz głosował nad całością uchwały i nad przyjętymi poprawkami.</utt>
      <utt t="interrupt" by="Głos z sali">Musi być aklamacja.</utt>
      <utt t="norm">Przepraszam? Kto z pań i panów posłów jest za przyjęciem w całości projektu uchwały…</utt>
      <utt t="interrupt" by="Głos z sali">To nie była ta wersja uchwały.</utt>
      <utt t="interrupt" by="Głos z sali">Była z poprawkami.</utt>
      <utt t="norm">My głosujemy nie nad tym, co zostało przeczytane przez panią poseł Lichocką, bo nie jestem w stanie tego zweryfikować, choć ona jak rozumiem zapewnia, że z całą starannością uwzględniła poprawki, które były przedstawione. Natomiast głosujemy nad tym, nad czym głosowaliśmy przed chwilą i na co Sejm uzyskał zgodę, uchwalając te poprawki, a odrzucając inne.</utt>
      <utt t="interrupt" by="Głos z sali">To jest jakiś skandal.</utt>
      <utt t="interrupt" by="Poseł Piotr Zgorzelski">Już jesteśmy w trakcie głosowania.</utt>
      <utt t="norm">Wierzę, że pani poseł dochowała wszelkiej staranności, ale my decyzję już podjęliśmy przed chwilą, głosując nad konkretnymi poprawkami. Kto z pań i panów posłów jest za przyjęciem w całości projektu uchwały w brzmieniu z druku nr 569, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 434 posłów. 427 – za, nikt nie był przeciw, 7 się wstrzymało. Sejm podjął uchwałę w sprawie uczczenia 81. rocznicy zbrodni ludobójstwa dokonanej na Polakach przez nacjonalistów ukraińskich.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 31. porządku dziennego: Sprawozdanie Komisji do Spraw Kontroli Państwowej oraz Komisji Kultury i Środków Przekazu o poselskim projekcie uchwały w sprawie zlecenia Najwyższej Izbie Kontroli przeprowadzenia kontroli działalności Krajowej Rady Radiofonii i Telewizji oraz innych odpowiednich organów w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii i telewizji. W dyskusji zgłoszono poprawki i wniosek o nieodsyłanie projektu uchwały do komisji. Wobec tej propozycji zgłoszono sprzeciw. Poddam pod głosowanie wniosek o przystąpienie do głosowania bez ponownego kierowania projektu uchwały do komisji. Odrzucenie tego wniosku oznaczać będzie, że Sejm skierował projekt uchwały do Komisji do Spraw Kontroli Państwowej oraz Komisji Kultury i Środków Przekazu. Przystępujemy do głosowania nad wnioskiem o przystąpienie do głosowania bez ponownego kierowania projektu uchwały do komisji. Kto z pań i panów posłów za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał?</utt>
      <utt t="interrupt" by="Głos z sali">Nie działa.</utt>
      <utt t="norm">Głosowało 437 posłów. 240 – za, 197 – przeciw, nikt się nie wstrzymał. Stwierdzam, że Sejm wniosek przyjął. Przechodzimy zatem do głosowania. Informuję, że zestawienie poprawek zostało doręczone do druku nr 580. Komisje wnoszą o przyjęcie projektu uchwały z druku nr 580. W pierwszej kolejności pod głosowanie poddam zgłoszone poprawki. W 1. poprawce wnioskodawcy proponują skreślić akapit pierwszy projektu uchwały. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk.</utt>
      <utt t="interrupt" by="Głos z sali">Nie działa.</utt>
      <utt t="norm">Nie działa. Mnie też nie działa. Czekamy. Zadziała. Wszyscy sobie tego życzymy, żeby zadziałało.</utt>
      <utt t="reaction">Wypowiedź poza mikrofonem</utt>
      <utt t="norm">Tak, tak, za waszych czasów działało, za naszych nie działa. Wszystko jasne, oczywiście.</utt>
      <utt t="interrupt" by="Poseł Jakub Rutnicki">Kupili ten wadliwy sprzęt.</utt>
      <utt t="interrupt" by="Poseł Barbara Bartuś">Jak coś nie działało za naszych czasów, to był wielki krzyk, a my czekamy cierpliwie.</utt>
      <utt t="reaction">Wypowiedź poza mikrofonem</utt>
      <utt t="norm">Robię wszystko, żeby i za naszych się grzały, panie pośle. Głosujemy jak burza. Już 76 głosowań za nami.</utt>
      <utt t="interrupt" by="Poseł Roman Fritz">Proponuję utajnić obrady.</utt>
      <utt t="norm">Już wiemy, że się poprawki temu systemu pomyliły i uznał, że ta poprawka, nad którą głosujemy, jest bezprzedmiotowa. Próbujemy go przekonać, że jest jak najbardziej przedmiotowa, ale wiecie państwo, jak to jest dyskutować ze sztuczną inteligencją. Ja dyskutuję z całkowicie naturalnymi inteligencjami. Jeszcze raz przystępujemy do głosowania. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Już działa.</utt>
      <utt t="interrupt" by="Głos z sali">Nie działa.</utt>
      <utt t="norm">Kto jest przeciw? Kto się wstrzymał? Pan poseł Frysztak nie miał wiary w to, że system zadziała, i się oddalił.</utt>
      <utt t="interrupt" by="Głos z sali">Człowiek małej wiary.</utt>
      <utt t="reaction">Wesołość na sali</utt>
      <utt t="norm">Głosowało 434 posłów. 194 – za, 240 – przeciw, nikt się nie wstrzymał. Sejm poprawkę odrzucił. W 2. poprawce wnioskodawcy proponują skreślić akapit drugi projektu uchwały. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 435 posłów. 181 – za, 254 – przeciw, nikt się nie wstrzymał. Sejm poprawkę odrzucił. W 3. poprawce wnioskodawcy proponują skreślić akapit trzeci projektu uchwały. Głosujemy. Kto z pań i panów posłów jest za przyjęciem 3. poprawki, zechce podnieść rękę i nacisnąć przycisk. Kto jest przeciw. Kto się wstrzymał. Głosowało 432 posłów. 180 – za, 251 – przeciw, 1 się wstrzymał. Sejm poprawkę odrzucił. W 4. poprawce wnioskodawcy proponują dodać nowy akapit do projektu uchwały. Głosujemy. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 193 – za, 240 – przeciw, nikt się nie wstrzymał. Sejm poprawkę odrzucił. Przystępujemy do głosowania. Kto z pań i panów posłów jest za przyjęciem w całości projektu uchwały w brzmieniu z druku nr 580, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 433 posłów. 255 – za, 178 – przeciw, nikt się nie wstrzymał. Sejm podjął uchwałę w sprawie zlecenia Najwyższej Izbie Kontroli przeprowadzenia kontroli działalności Krajowej Rady Radiofonii i Telewizji w zakresie realizacji konstytucyjnych i ustawowych obowiązków stania na straży wolności słowa, prawa do informacji, interesu publicznego w radiofonii i telewizji oraz zapewnienia otwartego i pluralistycznego charakteru radiofonii i telewizji. Powracamy do rozpatrzenia punktu 33. porządku dziennego: Pierwsze czytanie poselskiego projektu ustawy o zmianie ustawy – Ordynacja podatkowa oraz ustawy – Kodeks karny skarbowy. W dyskusji zgłoszono wniosek o odrzucenie projektu ustawy w pierwszym czytaniu, który poddam teraz pod głosowanie. Odrzucenie tego wniosku oznaczać będzie, że Sejm, zgodnie z propozycją zaopiniowaną przez Prezydium Sejmu, skierował ten projekt ustawy do Komisji Finansów Publicznych w celu rozpatrzenia. Przedtem pan poseł Janusz Kowalski jako wnioskodawca, jak rozumiem, też chciałby zadać pytanie.</utt>
      <utt t="reaction">Poruszenie na sali</utt>
      <utt t="norm">Udzielam mu tego prawa.</utt>
      <utt t="interrupt" by="Głos z sali">Nie…</utt>
      <utt t="norm">Minuta. Bardzo proszę.</utt>
    </speech>
    <speech speaker="Poseł Janusz Kowalski">
      <utt t="norm">Szanowni Państwo! Dzisiaj jako konstruktywna opozycja, jako Prawo i Sprawiedliwość…</utt>
      <utt t="interrupt" by="Poseł Witold Zembaczyński">Masz kwiaty dla Tuska?</utt>
      <utt t="norm">…zaproponowaliśmy, aby zrobić coś dobrego dla milionów polskich podatników – skrócić wzorem Czech, Francji czy Belgii upływ zobowiązań podatkowych z 5 do 3 lat. Zaproponowaliśmy również uporządkowanie kwestii pracy organów administracji skarbowej w kontekście przedsiębiorców, jeżeli chodzi o przesłanki zawieszenia biegu wszystkich zobowiązań podatkowych. Chcecie, szanowni państwo, odrzucić te dobre propozycje, nie chcecie nad nimi pracować. Pan minister finansów dzisiaj mówi nam, że Prawo i Sprawiedliwość nie ma prawa zgłaszać projektów podatkowych. Panie ministrze, będziemy zgłaszać te projekty podatkowe. Pan wyremontował sobie gabinet, nagrał 50 TikToków, ale nie zobaczyliśmy ani jednego dobrego projektu podatkowego. Pana projekt dotyczący podatku od nieruchomości to wielki bubel. Proszę się wziąć do roboty, bo każdy dzień pana lenistwa to dodatkowa strona pisanego przez nas dziś wniosku o pana wotum nieufności.</utt>
      <utt t="reaction">Dzwonek</utt>
      <utt t="norm">Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Pan poseł Przemysław Wipler, tak? Panie pośle, pan chciał zadać pytanie do tego punktu czy nie?</utt>
      <utt t="interrupt" by="Poseł Przemysław Wipler">Tak.</utt>
      <utt t="norm">Bardzo proszę. Minuta.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Podczas debaty nad punktem dotyczącym zmian w Ordynacji podatkowej dostaliśmy informację od pana ministra Nenemana, że posłowie opozycji zasadniczo nie mają prawa zgłaszania projektów podatkowych. Nie powinni zgłaszać, bo powinna być to wyłączna, jedyna kompetencja rządu.</utt>
      <utt t="interrupt" by="Głos z sali">To jest szok.</utt>
      <utt t="norm">Nie powinni zgłaszać żadnych poprawek do projektów ustaw podatkowych…</utt>
      <utt t="interrupt" by="Głos z sali">Skandal!</utt>
      <utt t="norm">…bo tylko rząd, czyli niby poważni ludzie, powinien się tym zajmować.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Chciałbym zapytać ministra finansów i inne osoby z tego rządu, czy podzielają te niekonstytucyjne, antykonstytucyjne, niezgodne z polskim obowiązującym porządkiem prawnym tezy pana ministra Nenemana. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Pan poseł Sławomir Ćwik, Polska 2050. Proszę bardzo.</utt>
    </speech>
    <speech speaker="Poseł Sławomir Ćwik">
      <utt t="norm">Szanowny Panie Marszałku! Wysoka Izbo! Szanowny Panie Premierze! Gdyby pan poseł Wipler lub ktoś inny z Konfederacji brał udział w dyskusji nad złożonym projektem ustawy…</utt>
      <utt t="reaction">Oklaski</utt>
      <utt t="interrupt" by="Głos z sali">Brał udział.</utt>
      <utt t="interrupt" by="Głos z sali">To pan nie brał udziału.</utt>
      <utt t="reaction">Dzwonek</utt>
      <utt t="norm">…tobyście państwo wiedzieli, że ten projekt po prostu nie jest dobry, nie jest do końca przemyślany i dlatego nie zasługuje na dalsze prace.</utt>
      <utt t="interrupt" by="Poseł Barbara Bartuś">Ale projekt można poprawić, to nie jest ustawa.</utt>
      <utt t="norm">Natomiast jak najbardziej zachęcałem pana posła Kowalskiego, mówiłem, że będziemy współpracować w przypadku dobrych projektów, i zaznaczałem, że w pierwszej kolejności problem przedawnienia w kwestii roszczeń podatkowych należy rozwiązać właśnie poprzez projekt, który składała swego czasu Konfederacja, tak żeby postępowania podatkowe nie były przeciągane ani żeby nie był przerywany bieg przedawnienia poprzez wszczęcie postępowań. Ten projekt ograniczał także m.in. okres, jeśli chodzi o stwierdzenie nadpłaty, i dlatego też był szkodliwy dla podatników, tak samo jak nie pozwalał na rozliczanie VAT-u</utt>
      <utt t="reaction">Dzwonek</utt>
      <utt t="norm">naliczonego poprzez korektę deklaracji w okresie 5-letnim. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, panie pośle. Dziękuję bardzo. Przystępujemy do głosowania. Kto z pań…</utt>
      <utt t="interrupt" by="Poseł Przemysław Wipler">Sprostowanie.</utt>
      <utt t="interrupt" by="Głosy z sali">Nie…</utt>
      <utt t="norm">Naprawdę pan musi? Błagam, błagam. 30 sekund, ale naprawdę sharp. Wyłączę po 30 sekundach.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Wbrew temu, co pan poseł powiedział, uczestniczyliśmy w debacie, ja występowałem, zabrałem głos, rozmawiałem z panem ministrem Kowalskim, posłem sprawozdawcą, więc powiedział pan oczywistą nieprawdę. Z drugiej strony dziękuję za to, że wspomniał pan o naszym projekcie dotyczącym zmian w ordynacji. Ten projekt z uwagi na to, że nasi koledzy zostali europosłami, został wycofany, my go ponownie złożyliśmy, ponownie zebraliśmy podpisy. Mam nadzieję, że będziemy nad nim pracować. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Przystępujemy do głosowania. Kto z pań i panów posłów jest za przyjęciem wniosku o odrzucenie w pierwszym czytaniu projektu ustawy zawartego w druku nr 552, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 237 – za, 190 – przeciw, 1 się wstrzymał. Stwierdzam, że Sejm wniosek przyjął. Przypominam, że Klub Parlamentarny Prawo i Sprawiedliwość złożył wnioski o uzupełnienie porządku dziennego o punkty: — Pierwsze czytanie poselskiego projektu ustawy o zmianie ustaw w celu wsparcia odbiorców energii elektrycznej, paliw gazowych i ciepła oraz niektórych innych ustaw, — Pierwsze czytanie poselskiego projektu ustawy o zmianie ustawy o podatku od towarów i usług, druk nr 323. W związku ze zbliżaniem się terminu, o którym mowa w art. 173 ust. 5 regulaminu Sejmu, poddam kolejno pod głosowanie wnioski o uzupełnienie porządku dziennego o te punkty. Przypominam, że zgodnie z art. 173 ust. 4 regulaminu Sejmu głosowanie to nie jest poprzedzone debatą ani zadawaniem pytań. Głosujemy nad wnioskiem dotyczącym uzupełnienia porządku dziennego o pierwsze czytanie projektu ustawy o zmianie ustaw w celu wsparcia odbiorców energii elektrycznej, paliw gazowych i ciepła oraz niektórych innych ustaw. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 415 posłów. 171 – za, 225 – przeciw, 19 się wstrzymało. Sejm wniosek o uzupełnienie porządku dziennego odrzucił. Głosować teraz będziemy nad wnioskiem dotyczącym uzupełnienia porządku dziennego o pierwsze czytanie projektu ustawy o zmianie ustawy o podatku od towarów i usług, druk nr 323. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 414 posłów. 180 – za, 228 – przeciw, 6 się wstrzymało. Sejm wniosek odrzucił. Przystępujemy do rozpatrzenia punktu 44. porządku dziennego: Zmiany w składach osobowych komisji sejmowych (druk nr 585). Prezydium Sejmu, na podstawie art. 20 ust. 1 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Czy ktoś z państwa pragnie zabrać głos w sprawie przedstawionej propozycji? Nikt się nie zgłasza, więc przystępujemy do głosowania. Kto z pań i panów posłów jest za przyjęciem wniosku w brzmieniu z druku nr 585, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 395 posłów. 393 – za, nikt nie był przeciw, 2 się wstrzymało. Sejm podjął uchwałę w sprawie zmian w składach osobowych komisji sejmowych. Na tym wyczerpaliśmy porządek dzienny 16. posiedzenia Sejmu Rzeczypospolitej Polskiej. Do widzenia, zobaczę się z państwem 11 września, z większością z was. Mam nadzieję, że to będzie dla was dobry czas. Wszystkiego dobrego. Informuję, że zgłosili się posłowie w celu wygłoszenia oświadczeń poselskich. Jeżeli ktoś z państwa jeszcze chce wygłosić oświadczenie, to bardzo proszę teraz zapisać się do głosu.</utt>
      <utt t="interrupt" by="Wicemarszałek Monika Wielichowska">Proszę nie zachęcać.</utt>
      <utt t="norm">Szczególnie nie zachęcam. Zgłoszeń nie widzę, w związku z czym…</utt>
      <utt t="interrupt" by="Głos z sali">Jak nie?</utt>
      <utt t="norm">Są? Pan poseł Śliwka, bardzo proszę. Już pani marszałek Wielichowska zamknie własnoręcznie listę zgłoszonych posłów i zrobi to z przyjemnością. Dziękuję.</utt>
      <utt t="reaction">Przerwa w posiedzeniu od godz. 18 min 37 do godz. 18 min 39</utt>
    </speech>
    <speech speaker="Wicemarszałek Monika Wielichowska">
      <utt t="norm">Wznawiam obrady. Jeśli ktoś z państwa posłów pragnie jeszcze wygłosić oświadczenie i dopisać się na liście, to jest to ten czas, ponieważ zaraz zamknę listę. Wyznaczam czas na oświadczenie – 2 minuty. Pierwszego do wygłoszenia oświadczenia zapraszam pana posła Romana Fritza, Konfederacja.</utt>
    </speech>
    <speech speaker="Poseł Roman Fritz">
      <utt t="norm">Bardzo dziękuję. Szanowna Pani Marszałek! Wysoka Izbo! Przed chwilą mieliśmy możliwość oglądania i słuchania ministra finansów pana Domańskiego, który był bardzo zadowolony, tryskał humorem. Wręcz serca nas wszystkich były bardzo wzruszone, bo radujemy się, jeżeli ktoś jest optymistą. Natomiast niezwykle kontrastuje to z komunikatem, który dzisiaj ogłosiły polskie media, zwłaszcza biznesowe, gospodarcze, o tym, że Polska jest na najlepszej drodze do bycia objętą procedurą nadmiernego deficytu przez Unię Europejską. Akurat tak się stało, że Polska wśród kilku innych państw na tę drogę wstąpiła. Mamy bilans, mamy zakończone I półrocze, mamy zakończony II kwartał. Jest bardzo łatwo wykazać wszystkie błędy i niedociągnięcia, które polski rząd teraz musi zacząć naprawiać. Dlatego nie dziwmy się, że wkrótce spotka nas to szczęście, że będziemy mieli bardzo wysokie podwyżki akcyzy na papierosy, na alkohol. Będziemy mieli fantastyczne podwyżki cen paliw ze względu na ETS2 i będziemy mieli kapitalne warunki wzrostu polskiego rolnictwa, polskiego transportu, polskiego biznesu. Ceny energii od 1 lipca już państwo znacie. Oby tak dalej. Pomimo wszystko życzę państwu udanych wakacji. Z Panem Bogiem!</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Włodzimierza Skalika, Konfederacja.</utt>
      <utt t="interrupt" by="Poseł Witold Tumanowicz">Nie ma.</utt>
      <utt t="norm">Nie ma pana posła. Zapraszam pana posła Andrzeja Zapałowskiego, Konfederacja.</utt>
      <utt t="interrupt" by="Poseł Witold Tumanowicz">Też nie ma.</utt>
      <utt t="norm">Też nie ma. Zapraszam pana posła Witolda Tumanowicza, Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! Dziś rozpoczynają się igrzyska olimpijskie w Paryżu. Patrzymy na naszych, polskich sportowców z ogromnym podziwem i nadzieją. Ich wysiłki są dowodem na to, że polski duch jest nieugięty, a nasze serca – pełne pasji i determinacji. Drodzy Olimpijczycy! Reprezentanci Polski! Dziś patrzymy na was z ogromnym szacunkiem i wiarą w wasze możliwości. Wiemy, że każda kropla potu wylana na treningach, każda chwila zwątpienia, którą przeżywaliście, zbliża was do upragnionego celu. Wasza walka na olimpijskich arenach to nie tylko sportowe zmagania. To manifestacja siły woli i determinacji polskiego narodu. Życzymy wam powodzenia. Niech każde wasze starcie będzie wypełnione odwagą, determinacją i sportowym duchem. Niech wasza walka o medale przyniesie radość i dumę nam wszystkim. Wierzymy, że wasze sukcesy będą dowodem na to, że w Polsce rosną najlepsi sportowcy na świecie. Z całego serca dziękujemy za każdy zdobyty medal, za każdą chwilę radości, którą przyniesiecie nam swoim wysiłkiem. Jesteśmy z wami myślami i sercem. Kibicujemy wam z całych sił i wierzymy, że pod biało-czerwoną flagą pokażecie, czym jest prawdziwa determinacja i sportowa walka. Niech moc będzie z wami, niech olimpijskie medale błyszczą w waszych dłoniach, a Polska będzie dumna z waszych osiągnięć. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Krzysztofa Szymańskiego, Konfederacja.</utt>
    </speech>
    <speech speaker="Poseł Krzysztof Szymański">
      <utt t="norm">Pani Marszałek! Wysoka Izbo! Czarne chmury nad polską Marynarką Wojenną. Program pozyskania okrętów podwodnych „Orka” po raz kolejny stanął pod ogromnym znakiem zapytania. Czy prawdą jest, że Rada Modernizacji Technicznej, której przewodniczącym jest minister obrony narodowej, nie przegłosowała pozytywnie realizacji zakupu okrętów podwodnych? Czy po raz kolejny zostanie ogłoszona tzw. redefinicja? Czy po raz kolejny program wróci do etapu wiecznych prac koncepcyjnych, zmiany wymagań, uzupełnień, konsultacji? Ta telenowela trwa już od dobrych kilkunastu lat, a jej kolejny sezon znowu wygląda jak symulowanie prowadzenia prac. Wygląda to tak, jakby chodziło tylko o gonienie króliczka, żeby nikt nie mógł zarzucić, że dany projekt jest usuwany, ale żeby jednocześnie nie trzeba było wydać ani grosza z budżetu. Obawiam się, że ceną za to będzie – lub już jest – kompletna utrata zdolności do walki pod wodą. W związku z powyższym zastanawia mnie, jak minister obrony narodowej zamierza zabezpieczyć tak strategiczny interes jak transport gazu i ropy drogą morską do Polski. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią poseł Bożenę Lisowską, Koalicja Obywatelska.</utt>
    </speech>
    <speech speaker="Poseł Bożena Lisowska">
      <utt t="norm">Dziękuję. Pani Marszałek! Wysoki Sejmie! Do wygłoszenia dzisiejszego oświadczenia zachęciła mnie sytuacja na posiedzeniu komisji polityki społecznej, na którym zaproponowałam, aby projekt ustawy o emeryturze stażowej został poddany konsultacjom z ciałami dialogu obywatelskiego. Obecni na posiedzeniu komisji goście stwierdzili, że takie ciała nie istnieją. Dlatego, szanowni państwo, chcę dzisiaj powiedzieć o ustawowo umocowanych ciałach dialogu obywatelskiego. Do tych ciał należy zarówno Rada Działalności Pożytku Publicznego umocowana w komitecie pożytku publicznego w KPRM, jak i rady pożytku na poziomie wszystkich szczebli samorządów terytorialnych. Drugim ciałem dialogu obywatelskiego jest Rada Dialogu z Młodym Pokoleniem, także umocowana w komitecie pożytku w KPRM, i rady młodzieżowe przy jednostkach samorządu terytorialnego. Dlatego, państwo posłowie, należy odróżnić dialog obywatelski od dialogu społecznego. Dialog społeczny to ten w Komisji Trójstronnej, a dialog obywatelski to całość relacji władz różnych szczebli: i samorządu terytorialnego i władz rządowych, ze zorganizowanym społeczeństwem obywatelskim, z mieszkańcami, z NGO-sami i innymi podmiotami aktywności obywatelskiej. Mam nadzieję, że od dnia dzisiejszego nikt nie powie na żadnym posiedzeniu komisji w trakcie konsultacji projektów ustawowych</utt>
      <utt t="reaction">Dzwonek</utt>
      <utt t="norm">, że dialog obywatelski nie istnieje, ponieważ dialog obywatelski umocowany jest w polskich ustawach, takich jak ustawa o działalności pożytku publicznego i wolontariacie i ustrojowych ustawach o JST.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Grzegorza Lorka, Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Pani Marszałek! Wysoka Izbo! W marcu ubiegłego roku Rada Unii Europejskiej podjęła decyzję, zgodnie z którą w 2035 r. na Starym Kontynencie zostanie wprowadzony zakaz rejestracji nowych aut napędzanych silnikami spalinowymi. Oznaczałoby to, że za niespełna 11 lat na drogi Wspólnoty nie będą mogły wyjechać nowe pojazdy napędzane benzyną bezołowiową i olejem napędowym. Czy jednak kwestia ta jest przesądzona? Jak się okazuje, stopniowe wycofywanie ze sprzedaży nowych samochodów z silnikiem spalinowym może nie pójść po myśli eurokratów. Raport prawny przygotowany przez prof. Martina Kmenta z Instytutu Prawa Ochrony Środowiska w Uniwersytecie w Augsburgu nie pozostawia suchej nitki na planach Unii Europejskiej. Głównym punktem krytyki zawartym w raporcie jest metodologia pomiarów badających emisję dwutlenku węgla z układu wydechowego samochodu. Zdaniem uczonego rozwiązanie to jest nadzwyczaj przestarzałe, nie bierze pod uwagę wiele innych aspektów, m.in. zużycia dwutlenku węgla do produkcji oraz w całym cyklu życia pojazdu. Samochód elektryczny emituje CO2 w procesie produkcyjnym i w zużyciu energii elektrycznej, zwłaszcza jeśli energia elektryczna pochodzi z węgla i gazu. Silniki spalinowe mogłyby zatem być bardziej ekologiczne niż wcześniej zakładano. To jednak nie wszystko. W ocenie prof. Kmenta takie podejście do badania skutkuje naruszeniem wielu unijnych praw, m.in. prawa wolności gospodarczej, równości wobec przepisów oraz praw z zakresu ochrony środowiska. Ponadto kary nakładane na producentów przez Unię Europejską, jeśli ich samochody nie spełniają celów dotyczących emisji CO2, nie mają najmniejszych podstaw prawnych – tak uważa profesor. Najnowsza opinia prawna sporządzona na zlecenie niemieckiego stowarzyszenia Uniti na nowo rozbudziła dyskusję dotyczącą zakazu rejestracji samochodów spalinowych w Europie. Jak się bowiem okazuje, założenia kontrowersyjnych przepisów mogą w znaczący sposób naruszyć prawo samej Unii Europejskiej.</utt>
      <utt t="reaction">Dzwonek</utt>
      <utt t="norm">Ich wprowadzenie mogłoby z kolei skutkować lawiną pozwów i naraziłoby budżety państw członkowskich na wielomiliardowe odszkodowania. Na koniec: należy zatem postawić pytanie, czy strefy czystego transportu, wprowadzone np. w Warszawie, są zgodne z prawodawstwem Unii Europejskiej.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Michała Cieślaka, Prawo i Sprawiedliwość. Nie widzę pana posła. Zapraszam pana posła Zbigniewa Boguckiego, Prawo i Sprawiedliwość.</utt>
    </speech>
    <speech speaker="Poseł Zbigniew Bogucki">
      <utt t="norm">Pani Marszałek! Wysoki Sejmie! Dzisiaj właśnie rozpoczynają się kolejne letnie igrzyska olimpijskie, tym razem w Paryżu. Dlaczego o tym wspominam? Po pierwsze – żeby w imieniu nas wszystkich życzyć powodzenia 210 zawodniczkom i zawodnikom z Polski. Pierwszy raz w polskiej reprezentacji olimpijskiej jest więcej kobiet niż mężczyzn. Po drugie, chciałbym życzyć także wszystkim uczestnikom tych igrzysk uczciwej, sprawiedliwej rywalizacji. Twórca nowożytnych igrzysk olimpijskich baron Pierre de Coubertin mawiał, że oczywiście laury są bardzo ważne, ci, którzy zwyciężają, którzy są mistrzami, są szalenie ważni, ale zwracał uwagę także na kwestię uczestnictwa, kwestię rywalizacji. Ta idea olimpijska zasadzała się na tym, że sport ma być źródłem nie tylko hartowania ciała, ale przede wszystkim kształtowania ducha. Pamiętajmy o tym w dzisiejszym nieco czy może nawet bardzo skomercjalizowanym świecie. Myślę, że te igrzyska olimpijskie powinny przypomnieć nam te zasady, które legły u podstaw starożytnych igrzysk, ale także tych nowożytnych, kiedy to duch był tym, co kierowało, kiedy to duch był ważniejszy niż ciało, mimo że zmagania przecież są sportowe, a więc dotyczą tężyzny fizycznej. Chciałoby się, żeby te igrzyska rozgrywały się w świecie, w którym nie ma konfliktu, w którym nie ma wojny, a przecież wiemy, że tuż za naszą wschodnią granicą wciąż toczy się brutalna wojna wywołana przez zbrodniczy reżim Putina. Wyciągajmy wnioski. Przekazujemy je młodemu pokoleniu, naszym dzieciom i młodzieży, tak żeby być może oderwały się czasami od urządzeń i za radą barona Pierre’a de Coubertina poszły</utt>
      <utt t="reaction">Dzwonek</utt>
      <utt t="norm">na salę sportową, bieżnię, boisko, i tam kształtowały swoją tężynę fizyczną, ale także uczciwą rywalizację, rywalizację i swojego ducha. Wszystkiego dobrego wszystkim uczestnikom tych igrzysk.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Waldemara Andzela, Prawo i Sprawiedliwość.</utt>
    </speech>
    <speech speaker="Poseł Waldemar Andzel">
      <utt t="norm">Pani Marszałek! Wysoka Izbo! Moje dzisiejsze oświadczeń jest w sprawie rozpadu koalicji 13 grudnia. Pośrednio Władysław Kosiniak-Kamysz pracuje na to, by jedyna partia potrafiąca godnie reprezentować polskie interesy, czyli Prawo i Sprawiedliwość, wróciła do władzy. Dlaczego? Otóż kwestia aborcji dzieli koalicję. Głosowanie w sprawie depenalizacji aborcji wywołało ogromne podziały, szczególnie widoczne na linii Koalicja Obywatelska i Lewica – PSL. Pani Marta Lempart wywrzeszczała to, co swoim bardziej konserwatywnym koalicjantom chciał powiedzieć Donald Tusk: w koalicji mogą być tylko ci, którzy głosują za każdą ustawą. Panie Tusk, wprowadzanie dyscypliny partyjnej w tak delikatnej kwestii, która wstrząsa od lat naszą sceną polityczną, doprowadzi do tego, że władzę pan utraci, i to będzie najlepszy skutek aborcyjnego konfliktu. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam panią posłankę Zofię Czernow, Koalicja Obywatelska.</utt>
    </speech>
    <speech speaker="Poseł Zofia Czernow">
      <utt t="norm">Pani Marszałek! Wysoki Sejmie! W Kowarach na Dolnym Śląsku działa bardzo dobra placówka, warsztaty terapii zajęciowej utworzone przez Polskie Towarzystwo Walki z Kalectwem. Do placówki uczęszcza 30 osób z niepełnosprawnością z terenu powiatu karkonoskiego. Działają tam takie pracownie jak komputerowa, plastyczna, rękodzielniczo-florystyczna, krawiecka, dziewiarsko-tkacka. Warsztaty są placówką dzienną stwarzającą osobom z niepełnosprawnościami możliwość rehabilitacji społecznej i zawodowej w zakresie pozyskania i przywrócenia umiejętności niezbędnych do podjęcia zatrudnienia. Zadania wpisane w codzienne funkcjonowanie warsztatów mają na celu ogólne usprawnienie, rozwijanie umiejętności, w tym zaradności osobistej, jak również przygotowanie do życia w środowisku społecznym przez rozwój umiejętności planowania i komunikowania się. Uczestnicy warsztatów terapii zajęciowej są bardzo utalentowani muzycznie, artystycznie i sportowo. I dzisiaj z okazji jubileuszu dziesięciolecia pragnę przekazać na ręce kierownika Witolda Musiałowskiego i wszystkich uczestników najlepsze życzenia i gratulacje. Życzę im, aby ta placówka rozwijała się, realizowała ich ambicje, pragnienia, aby jak najwięcej z tych osób uczęszczających mogło podjąć zatrudnienie, bo ta placówka doskonale przygotowuje uczestników do tej aktywności. Wszystkim jeszcze raz serdecznie gratuluję i życzę wszystkiego najlepszego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam panią poseł Annę Kwiecień, Prawo i Sprawiedliwość.</utt>
    </speech>
    <speech speaker="Poseł Anna Kwiecień">
      <utt t="norm">Pani Marszałek! Wysoka Izbo! W kwietniu ub.r. została decyzją Sejmu powołana komisja do spraw badania wpływów rosyjskich. Na obecnym posiedzeniu Sejmu rządząca większość, koalicja 13 grudnia, zdecydowała tak naprawdę o zamknięciu pracy tej jakże potrzebnej komisji. I chciałabym państwu dzisiaj powiedzieć, dlaczego tak naprawdę zapadła taka decyzja. Otóż po to, żeby nie padały niewygodne pytania dotyczące tego, jak to się stało, że za czasów pierwszego rządu Donalda Tuska, kiedy Amerykanie chcieli w Polsce wybudować tarczy antyrakietową, mało tego, sfinansować ją, tak naprawdę nie doszło do powstania tej tarczy antyrakietowej. A Donald Tusk, który przyjechał z Moskwy po wizycie u Putina, powiedział, że prezydent Putin nie jest entuzjastą tego tarczy antyrakietowej. Jak to się stało, proszę państwa – to następne pytanie – że Gazpromowi, jednej z najbogatszych spółek, umorzono wtedy 1200 mln zł? Jak to się stało, proszę państwa, że pan Ławrow przyjeżdżał i uczestniczył w odprawie ambasadorów? Jak to się stało, szanowni państwo, że po prostu prowadzono politykę resetu z Rosją? I jeszcze jedna bardzo ważna rzecz, która się w tamtych czasach wydarzyła. Proszę państwa, w 2013 r. Państwowa Komisja Wyborcza dwukrotnie jeździła do Moskwy na szkolenia. Czego mogła się nauczyć Państwowa Komisja Wyborcza w Moskwie? Demokracji? Pamiętacie, jak wyglądały wybory samorządowe w roku 2014? Tak wtedy uczono się demokracji.</utt>
      <utt t="reaction">Dzwonek</utt>
      <utt t="norm">Szanowni Państwo! Właśnie o to chodzi, żeby takich niewygodnych pytań nie zadawać. Dlatego zlikwidowano na tym posiedzeniu komisję do spraw badania wpływów rosyjskich. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią posłankę Paulinę Matysiak z klubu Lewicy.</utt>
    </speech>
    <speech speaker="Poseł Paulina Matysiak">
      <utt t="norm">Szanowna Pani Marszałek! Wysoka Izbo! Właśnie rozpoczęto konsultacje odnośnie do horyzontalnego rozkładu jazdy pociągów na lata 2034–2035. Wystarczy szybkie spojrzenie na mapę, aby zauważyć, że wiele miast straci połączenia dalekobieżne, a sporo dobrze znanych połączeń czeka likwidacja. Projekt nie uwzględnia połączeń sezonowych. Według propozycji zlikwidowane zostaną wszelkie połączenia Intercity do Płocka, Kudowy-Zdroju, Lubartowa, Hajnówki, Żar czy Grudziądza. Nie przewiduje się połączenia z Katowic do Gdyni przez Rypin reaktywowaną po ponad 20 latach linią Sierpc – Brodnica. Nie wszystkie powiaty objęte są planowanymi połączeniami, np. Sępólno Krajeńskie w województwie kujawsko-pomorskim, gdzie obecnie trwa remont linii kolejowej, ale plan zakłada dowozową komunikację autobusową, co jest niezrozumiałe. Zniknie pociąg Szczecin – Warszawa przez Wałcz i Piłę, bo pojedzie on ze Szczecina przez Wałcz do Olsztyna. Nie będzie postulowanego od lat pociągu Olsztyn – Szczecin przez Grudziądz, Chojnice i Złocieniec. Dlaczego? Błędów i wątpliwości na temat propozycji horyzontalnego rozkładu jazdy jest sporo, dlatego w najbliższym czasie po dogłębnej analizie dokumentu skieruję interpelację w tej sprawie. I choć projekt zakłada dwukrotne zwiększenie pracy eksploatacyjnej w stosunku do tego, co jest realizowane obecnie, to nie będzie zapewniał obsługi wszystkich obecnych połączeń, a to wiąże się z ryzykiem zwiększonego wykluczenia komunikacyjnego. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Artura Łąckiego, Koalicja Obywatelska. Nie widzę pana posła. Zapraszam pana posła Michała Kowalskiego, Prawo i Sprawiedliwość.</utt>
    </speech>
    <speech speaker="Poseł Michał Kowalski">
      <utt t="norm">Pani Marszałek! Wysoka Izbo! Szanowni Państwo! Z głębokim smutkiem przyjąłem wiadomość o tragicznym wypadku podczas lotu szkoleniowego na lotnisku w gdyńskim Kosakowie 2 tygodnie temu mjr. Roberta Jeła. Pragnę w imieniu swoim, jak również tutaj zgromadzonych osób złożyć wyrazy najgłębszego współczucia i żalu. Jest to dla nas duży cios. Nie tylko Wojsko Polskie utraciło wspaniałego i doświadczonego lotnika, ale również dla mnie jako żołnierza rezerwy, oficera rezerwy Wojska Polskiego jego śmierć jest wielką tragedią. Mjr Robert Jeł był nie tylko wspaniałym pilotem, ale również wyjątkowym człowiekiem, który zawsze pozostanie w naszej pamięci. Jego pasja do lotnictwa, profesjonalizm oraz oddanie było inspiracją dla innych pilotów. Jego odejście jest wielką stratą, z którą trudno się nam pogodzić. Jak mówił gen. Nowak, mjr Robert „Killer” był jednym z dwóch najbardziej doświadczonych pilotów latających na tych konkretnych maszynach. Szkolił również młodzież, co jest warte podkreślenia. Jego wychowankowie bronią dzisiaj polskiego nieba, latając myśliwcami F-16. Niestety osierocił córkę, zostawił żonę i rodziców. Proszę przyjąć moje szczere kondolencje i wyrazy wsparcia w tym trudnym dla rodziny czasie. Jesteśmy gotowi służyć pomocą i wsparciem w każdej potrzebie. Raz jeszcze składamy wyrazy najgłębszego współczucia i zapewniamy o naszej pamięci oraz modlitwach za śp. majora. Z wyrazami szacunku Michał Kowalski.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję bardzo. Zapraszam pana posła Marcina Józefaciuka, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowna Pani Marszałek! Wysoka Izbo! Właśnie skończyła się olimpiada, czyli 4-letni okres przygotowania się do rywalizacji sportowej. Jednocześnie rozpoczęły się XXXIII letnie igrzyska olimpijskie. Polskę będzie reprezentować 210 zawodników i zawodniczek w 23 dyscyplinach sportowych. Z tego miejsca chciałbym złożyć naszej reprezentacji życzenia: wiatru w żagle, lekkich rękawic, szybkich piłek, trafionych strzałów, lekkich ciężarów, dobrej wyporności, lekkich nóg i skocznych koni. Niechaj wybrzmi Mazurek Dąbrowskiego każdego dnia. Niechaj kibice cieszą się ze zdobytych medali, niechaj zawodnicy unikną kontuzji, a ich sztaby mają jak najmniej pracy. Niech polski orzeł na waszej piersi doda wam siły. Jednocześnie chciałbym poinformować, że we wrześniu na Węgrzech odbędą się mistrzostwa świata w sześciodniowym biegu. Przez 6 dni drużyny z całego świata będą rywalizować i biegać po trasie 900 m, same decydując, kiedy spać, kiedy jeść, a kiedy biec. Mocna drużyna ośmiu ultrasów i ultrasek będzie reprezentowała Polskę: Natalia Tejchma, Iza Sysio, Bartosz Fudali, Paweł Żuk, Piotr Kardas, Michał Koziarski, Janusz Falandysz. Ostatnim zakwalifikowanym jestem ja. Kochani, życzę wam, a raczej nam, powodzenia, lekkich nóg oraz wyjścia z sześciodniowego biegu bez większych kontuzji. Wszystkim polskim sportowcom życzę startów zakończonych sukcesem. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią posłankę Iwonę Krawczyk, Koalicja Obywatelska. Nie widzę pani poseł. Zapraszam pana posła Krystiana Łuczaka, Koalicja Obywatelska. Nie widzę. Zapraszam pana posła Tadeusza Samborskiego, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Tadeusz Samborski">
      <utt t="norm">Szanowna Pani Marszałek! Wysoka Izbo! Zawsze, kiedy odchodzi artysta, serce nasze przepełnia się żalem i bólem. Ten ból się potęguje zwłaszcza wtedy, kiedy odchodzą artyści takiej miary, jakim był Wiesław Bednarek, znakomity polski śpiewak oporowy, baryton. Przed kilkoma dniami zmarł, a 2 sierpnia na cmentarzu Powązkowskim, wojskowym przyjaciele i sympatycy, wielbiciele jego talentu i głosu odprowadzą go do wieczności. Wiesław Bednarek pracował w znakomitych teatrach operowych. Przez wiele lat był pierwszoplanowym barytonem w Teatrze Wielkim w Warszawie, ale pracował także w Operze Śląskiej w Bytomiu, w Teatrze Wielkim w Łodzi. Znały go też tłumy wielbicieli, występował na scenach: w Berlinie, w Wiedniu, w Londynie, w Jerozolimie i w wielu innych miastach europejskich. Pragnę go pożegnać w imieniu Stowarzyszenia Kulturalnego „Krajobrazy” w Legnicy, które to stowarzyszenie organizuje coroczny festiwal romansu – barwy miłości różnych narodów. I pan prof. Wiesław Bednarek był patronem artystycznym od wielu lat tegoż festiwalu. Żegnam go w imieniu grupy artystów związanych z tym festiwalem. Żegnam go też jako poseł ziemi legnickiej, z którą był prof. Bednarek zaprzyjaźniony. Sądzę, iż całym swoim życiem zasłużył na to, żeby z tej trybuny sejmowej pożegnać go i powiedzieć tych kilka bardzo szczerych i serdecznych zdań. Proszę przyjąć</utt>
      <utt t="reaction">Dzwonek</utt>
      <utt t="norm">, mówię do małżonki i córki, wyrazy serdecznego współczucia i serdeczne kondolencje. Był to człowiek niezwykle utalentowany, zacny, wartościowy i jego odejście napełniło smutkiem serca wielu Polaków. Dziękuję bardzo, pani marszałek.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Dariusza Mateckiego, Prawo i Sprawiedliwość.</utt>
    </speech>
    <speech speaker="Poseł Dariusz Matecki">
      <utt t="norm">Szanowna Pani Marszałek! Odczytam teraz list skierowany do Adama Bodnara, ministra sprawiedliwości. Jest to tragiczny list pokazujący, w jakim momencie jest dzisiaj sądownictwo, praworządność. A zatem: Na podstawie art. 27 § 1 pkt 4 ustawy z dnia 27 lipca 2001 r. Prawo o ustroju sądów powszechnych oświadczam, że składam rezygnację z pełnionej funkcji wiceprezesa Sądu Rejonowego dla Warszawy-Mokotowa w Warszawie przed upływem kadencji. Powodem rezygnacji jest uniemożliwienie mi sprawowania funkcji z uwagi na presję polityczną. SSO Grzegorz Krysztofiuk, wiceprezes ds. karnych Sądu Rejonowego dla Warszawy- Mokotowa w Warszawie. Co musieli zrobić temu człowiekowi, niezależnemu, apolitycznemu sędziemu, żeby go zmusić do tego, żeby zrezygnował? I to są teraz moje pytania do ministra sprawiedliwości Adama Bodnara. Jakie konkretne naciski polityczne były wywierane na sędziego Grzegorza Krysztofiuka, które skłoniły go do rezygnacji z pełnienia tej funkcji? Kto był inicjatorem tych nacisków oraz jakie instytucje lub osoby były zaangażowane w wywieranie presji? Czy Ministerstwo Sprawiedliwości posiada jakąkolwiek dokumentację dotyczącą tej sprawy, w tym korespondencję, notatki służbowe? Jakie kroki zamierza podjąć Ministerstwo Sprawiedliwości, aby zapobiec podobnym sytuacjom w przyszłości, zapewniając rzeczywistą niezależność sądów i sędziów? Czy w Ministerstwie Sprawiedliwości są prowadzone jakiekolwiek wewnętrzne dochodzenia w tej sprawie? Jeśli tak, proszę o przedstawienie wyników tych dochodzeń. Mam nadzieję, że nie chodzi tu to, żeby w warszawskich sądach karnych ustawić podległych sobie sędziów na telefon, którzy będą wydawać zgody na areszty wobec polityków opozycji, których opozycja chce politycznie zgnębić pod błahymi zarzutami. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Jana Mosińskiego, Prawo i Sprawiedliwość.</utt>
    </speech>
    <speech speaker="Poseł Jan Mosiński">
      <utt t="norm">Pani Marszałek! Wysoka Izbo! Skandalem należy nazwać to, co proponuje ekipa premiera Donalda Tuska w sprawie szybkich połączeń kolejowych dotyczących Kalisza i aglomeracji kalisko-ostrowskiej. Ostrzegałem, że Kalisz według tego planu wypada z historycznej możliwości rozwoju i gospodarczego przyspieszenia tej części Wielkopolski. I oto kilka dni temu kaliscy parlamentarzyści Koalicji Obywatelskiej – pani poseł Karolina Pawliczak i pan senator Janusz Pęcherz, zaczęli mieszkańcom aglomeracji kalisko-ostrowskiej mylić oczy, jakoby najnowsze plany rządzącej ekipy w sprawie połączeń kolejowych były dobre dla naszego miasta. Tak dobre, że nie będą zatrzymywać się pociągi dużej prędkości w Kaliszu? Chcę przypomnieć, że zaplanowany przez rząd Prawa i Sprawiedliwości Centralny Port Komunikacyjny miał być największym w Europie Środkowo-Wschodniej węzłem transportowym łączącym lotnisko oraz sieci kolejowe i drogowe. Kalisz miał zagwarantowane miejsce na kolejowej trasie łączącej Warszawę z największymi polskimi miastami. Nasze miasto otrzymało szansę uczestnictwa w gospodarczym impulsie dla miast znajdujących się na trasie budowy tej inwestycji. Ale niestety za rządzenie zabrała się koalicja 13 grudnia, która zaczyna hamować pilne inwestycje dla Polaków. Przeglądając kaliskie media społecznościowe i komentarze zarówno zwolenników CPK, jak i przeciwników, ale także osób zajmujących się tematami inwestycyjnymi w Kaliszu, mam nieodparte wrażenie, że obecnie rządzący skłócili wszystkie strony dyskusji na temat tej historycznej inwestycji. Obserwujemy, jak polityczna nienawiść obecnej ekipy i brak spójnej strategii gospodarczej doprowadzają do upadku projekt rozwoju naszej lokalnej ojczyzny. Czy parlamentarzyści Koalicji Obywatelskiej wpisują się w Tuskowy PR-owy projekt: Polska w 100 minut, który komunikacyjnie wyklucza takie miasta jak Kalisz? Czy dla ok. 5–10 minut szybszej podróży między Poznaniem a Warszawą warto jest poświęcić liczącą ponad 400 tys. mieszkańców aglomerację kalisko-ostrowską? Czy tych kilka minut</utt>
      <utt t="reaction">Dzwonek</utt>
      <utt t="norm">jest aż tak istotne, że warto wydać dodatkowe miliardy złotych na wybudowanie bajpasa omijającego Kalisz? A mieszkańcy aglomeracji kalisko-ostrowskiej? Cóż, będą mogli pomachać podróżnym, którzy w pociągach z prędkością 300 km/h będą mijać Kalisz. I wszystko to dzięki uśmiechniętej Polsce z twarzą rządzącej obecnie koalicji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Norberta Kaczmarczyka, Prawo i Sprawiedliwość.</utt>
    </speech>
    <speech speaker="Poseł Norbert Jakub Kaczmarczyk">
      <utt t="norm">Pani Marszałek! Wysoka Izbo! Czytamy w mediach, że policjantowi, który nie zezwolił posłankom Koalicji Obywatelskiej na wjazd do przygranicznej strefy zamkniętej, grożą 3 lata więzienia. Były funkcjonariusz usłyszał zarzut. Tomasz Waszczuk to policjant z 28-letnim stażem służby. Zdecydował się odejść ze służby. Jak mówi: Czuję żal do systemu. Ze stróża prawa nagle staję się przestępcą. Służyłem obywatelom 28 lat i służyłbym dalej, gdyby nie incydent z posłankami. Sytuacja zmusiła mnie do odejścia. Gdybym został w służbie, byłby to problem dla mnie, ale jeszcze większy dla przełożonych. Nie chciałem tego. Szanowni Państwo! Czy dzisiejsza koalicja rządowa takiej uśmiechniętej Polski chciała?</utt>
      <utt t="interrupt" by="Poseł Klaudia Jachira">Oczywiście.</utt>
      <utt t="norm">Pani poseł Jachira mówi: oczywiście.</utt>
      <utt t="interrupt" by="Poseł Krzysztof Mulawa">Hańba!</utt>
      <utt t="norm">Czyli chcieliście państwo, żeby polscy funkcjonariusze</utt>
      <utt t="reaction">Gwar na sali, dzwonek</utt>
      <utt t="norm">, polscy żołnierze czuli się zastraszeni. Pamiętam czasy, kiedy rządziliście i kiedy w różnych miejscach publicznych stały banery, roll-upy: przyjmiemy do służby, przyjmiemy do Policji. Nie było ludzi, którzy chcieli, bo było tak marne wynagrodzenie. Nie chcieli służyć Polsce, dlatego że było bardzo ciężko utrzymać rodzinę z tej służby. Za rządów Zjednoczonej Prawicy to się zmieniło i doskonale wiecie o tym, mundurowi to potwierdzą. Natomiast takie słowa i takie działania dyskryminujące, uderzające w mundurowych prowadzą do tego, że my się destabilizujemy – destabilizujemy swój mundur, destabilizujemy swoje państwo w kontekście militariów, energii, już wcześniej żywności, również w tym zakresie, przecież często o tym dyskutujemy. Tak że, szanowni państwo, pójdźcie po rozum do głowy i poszanujcie polski mundur, bo wszyscy, jak w tej Izbie siedzimy, kiedy są święta Policji</utt>
      <utt t="reaction">Dzwonek</utt>
      <utt t="norm">, kiedy są święta mówiące o tym, że powinniśmy stać murem za polskim mundurem, klaszczemy tym ludziom. A czyny świadczą o was – niszczycie polski mundur, hańbicie go i doprowadzicie do destabilizacji Polski.</utt>
      <utt t="reaction">Oklaski</utt>
      <utt t="interrupt" by="Poseł Klaudia Jachira">Brawo praworządności…</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam panią poseł Ewę Schädler, Polska 2050 – Trzecia Droga. Nie ma. Zapraszam pana posła Szymona Giżyńskiego, Prawo i Sprawiedliwość.</utt>
    </speech>
    <speech speaker="Poseł Szymon Giżyński">
      <utt t="norm">Pani Marszałek! Wysoki Sejmie! 8 nie równa się 8. W latach 2007–2015 koalicja pod wodzą Donalda Tuska dwukrotnie przegrała robra, choć karta była dobra. W latach 2015–2023 PiS dwukrotnie wygrał robra, chociaż karta była średnia, za to licytacja i rozgrywka dobra. 8 nie równa się 8. W latach rządów Prawa i Sprawiedliwości strategia i narracja Jarosława Kaczyńskiego była osnuta wokół doszlusowywania, doganiania, wreszcie nobilitującego pozycjonowania Polski. Po objęciu władzy 13 grudnia 2023 r. Donald Tusk bardzo szybko i skutecznie wycofał Polskę ze strategii współzawodnictwa na rzecz iluzji: nawet nie biernego naśladowania silniejszych i bogatszych, lecz już zupełnie jednoznacznie i ostentacyjnie – całkowitej wobec nich uległości i podporządkowania. Kto się zgłosi na silniejszego wobec Polski, jest w tej roli przez koalicję 13 grudnia aprobowany. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Krzysztofa Mulawę, Konfederacja.</utt>
      <utt t="interrupt" by="Poseł Andrzej Śliwka">Pani marszałek, a mnie nie ma na liście? Zapisałem się.</utt>
    </speech>
    <speech speaker="Poseł Krzysztof Mulawa">
      <utt t="norm">Pani Marszałek! Wysoka Izbo! Po zawiązaniu rąk strażnikom granicznym, wojsku, Policji poprzez utrudnianie użycia broni w uzasadnionych przypadkach, po tym, jak zginął polski żołnierz na służbie, po tym, jak zalegalizowano działalność dywersyjną ludzi z takich organizacji jak Grupa Granica, dla niepoznaki nazywanych aktywistami, nowa władza wysyła kolejny fatalny sygnał polskim służbom. Otóż zarzuty prokuratorskie usłyszał policjant, który zgodnie z prawem odmówił, bo zgodnie z procedurami mógł to zrobić, wjazdu do strefy buforowej dwóm posłankom, którym nie będę robił reklamy.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Andrzej Śliwka">Hańba dla nich.</utt>
      <utt t="norm">Hańba dla lewicy. Hańba dla tych, którzy mówią o poszanowaniu prawa, poszanowaniu konstytucji.</utt>
      <utt t="interrupt" by="Poseł Klaudia Jachira">Tak, to jest właśnie poszanowanie prawa.</utt>
      <utt t="norm">Biegają w koszulkach z napisem: Konstytucja, a nie umieją uszanować pełniących obowiązki na granicy.</utt>
      <utt t="reaction">Poruszenie na sali, dzwonek</utt>
      <utt t="norm">Zachęcam wszystkich tych, którzy chcą odwiedzać strefę buforową, do tego, żeby stosowali się do procedur, tak jak Parlamentarny Zespół ds. nielegalnej migracji, który wizytował placówkę Straży Granicznej w Białowieży, otrzymawszy wcześniej wszelkie zgody. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam panią posłankę Agnieszkę Soin, Prawo i Sprawiedliwość. Proszę, pani poseł.</utt>
    </speech>
    <speech speaker="Poseł Agnieszka Anna Soin">
      <utt t="norm">Bardzo dziękuję. Szanowna Pani Marszałek! Wysoka Izbo! Dzięki zapewnieniu środków finansowych przez rząd Prawa i Sprawiedliwości Dolny Śląsk staje się kolejową stolicą Polski. Mieszkańcy doczekają się remontów i budowy nowych linii w zagłębiu miedziowym. W planach są budowa linii z Lublina przez Polkowice do Głogowa, rewitalizacja linii z Chocianowa do Przemkowa oraz tamtejszego dworca kolejowego. Tworzenie kolei aglomeracyjnej w regionie oraz walka z wykluczeniem komunikacyjnym we współpracy z rządem powinny stać się priorytetem dla każdego samorządu. Niezmiernie się cieszę, że opracowana jest koncepcja długo oczekiwanej przebudowy linii. Gmina Przemków wróci na mapę kolejową Dolnego Śląska, a mieszkańcy zyskają nową jakość i możliwość dogodnego i komfortowego przemieszczania się. To szansa na rozwój gminy dzięki rewitalizacji dawnej linii kolejowej pomiędzy Chocianowem a Przemkowem. Stworzenie wspólnej koncepcji to doskonała informacja dla mieszkańców regionu, któremu służę. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Rafała Webera, Prawo i Sprawiedliwość.</utt>
    </speech>
    <speech speaker="Poseł Rafał Weber">
      <utt t="norm">Pani Marszałek! Wysoka Izbo! Nakładanie nowych opłat i podatków oraz podwyższanie tych już istniejących to jeden ze znaków rozpoznawczych rządu Donalda Tuska. Żeby nie szukać daleko, przypomnę wprowadzenie od kwietnia podatku VAT na żywność i odmrożenie cen nośników energetycznych. Jest też drugi znak rozpoznawczy: zabieranie i ograniczanie tych programów, które zostały wprowadzone przez rząd Prawa i Sprawiedliwości i ułatwiały funkcjonowanie poszczególnym grupom społecznym. Tutaj trzeba nawiązać do informacji, która pojawiła się w mediach 2 dni temu. Otóż obecny rząd chce bardzo mocno ograniczyć środki finansowe, które przez nas były przewidziane dla kół gospodyń wiejskich. W ramach akcji frekwencyjnej dotyczącej wyborów 2023 r. koła gospodyń wiejskich miały otrzymać 500 mln zł, natomiast dzisiaj słyszymy, że z tej puli zostanie tylko 100 mln zł. Szanowni Państwo! Chyba nikomu nie trzeba mówić, jak ważną rolę odgrywają koła gospodyń wiejskich, jeżeli chodzi o kształtowanie kultury, tradycji, organizację różnego rodzaju wydarzeń na terenach wiejskich. W zasadzie nie wyobrażamy sobie pikniku, mniejszej czy większej imprezy wiejskiej bez obecności pań i panów, współgospodyń wiejskich. Zbliża się czas dożynek. Polscy rolnicy, mam nadzieję, że po udanych zbiorach, będą zasłużenie świętować. Tam również obecność tej bardzo istotnej z punktu widzenia rozwoju wsi grupy społecznej będzie mocno widoczna. Ostatnie lata to rozwój kół gospodyń wiejskich właśnie dzięki środkom finansowym, które przez rząd Prawa i Sprawiedliwości tam trafiały. Te środki pozwalały na zakup sprzętu, na organizację wielu innych akcji i działań, które pomagały w tym</utt>
      <utt t="reaction">Dzwonek</utt>
      <utt t="norm">, aby koła gospodyń wiejskich mogły po prostu się rozwijać. Teraz dzięki decyzjom koalicji Donalda Tuska takich finansowań już nie będzie. Drogie Panie! Mimo tego trzymajcie się, róbcie to, co robicie bardzo dobrze. Mam nadzieję, że będą was wspierać samorządowcy, a kiedy powrócimy do władzy, znowu uruchomimy takie wsparcie, jakie było w ostatnich latach. Szczęść wam, Boże. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Zapraszam pana posła Marka Jakubiaka, Kukiz’15.</utt>
    </speech>
    <speech speaker="Poseł Marek Jakubiak">
      <utt t="norm">Pani Marszałek! Proszę państwa, zbliża się 80. rocznica powstania warszawskiego. W tym dniu zwyczajowo o godz. 17 ustaje ruch miejski. Ludzie przystają i wszyscy w zadumie wspominają tysiące ofiar, tysiące bohaterów, którzy walczyli o Polskę, którzy walczyli o wolność, o polską armię i naszą godność. W trakcie 80. rocznicy zbieramy się na pl. Dmowskiego i jak zawsze czcimy bohaterów. Przypomnę: 13,8 tys. żołnierzy powstania warszawskiego poniosło śmierć w boju, a 180 tys. warszawiaków Niemcy z premedytacją zamordowali. Mordowali w różny sposób, bardzo barbarzyński. Byli to nie tylko Niemcy, ale też Francuzi, Austriacy, Szwajcarzy. Byli to, proszę państwa, Ukraińcy, Rosjanie. Zdarzali się też Mongołowie i Rosjanie spod znaku RONA. Na Mokotowie Diaczenko, przedwojenny oficer Wojska Polskiego, na czele bandy ukraińskiej mordował kobiety i dzieci nożami, bo szybciej. Niemcy na Woli wymordowali kilkaset dzieci z prawosławnego sierocińca, uderzając nimi o ściany albo ustawiając w szeregach po siedmioro, bo tak było taniej, tak zabijał jeden pocisk mausera. Warszawiaków policzono w ten sposób, że 2,5 kg prochów to jeden warszawiak, stąd wiemy, że w Warszawie wymordowano 180 tys. ludzi.</utt>
      <utt t="reaction">Dzwonek</utt>
      <utt t="norm">Rodzina czwartkowa, którą serdecznie pozdrawiam, zbiera się koło Rotundy o godz. 16.30. Przypominam i pozdrawiam wszystkich warszawiaków. Stawmy się wszyscy do apelu.</utt>
      <utt t="reaction">Oklaski</utt>
      <utt t="interrupt" by="Poseł Norbert Jakub Kaczmarczyk">Chwała bohaterom!</utt>
    </speech>
    <speech speaker="Wicemarszałek Monika Wielichowska">
      <utt t="norm">Dziękuję. Zapraszam pana posła Andrzeja Śliwkę, Prawo i Sprawiedliwość.</utt>
    </speech>
    <speech speaker="Poseł Andrzej Śliwka">
      <utt t="norm">Pani Marszałek! Wysoka Izbo! W nocy z 16 na 17 lipca 1949 r. pożar strawił halę nr 20 zakładów mechanicznych Zamech w Elblągu. Nikt nie zginął, ale straty materialne były poważne. Urząd Bezpieczeństwa postanowił wykorzystać wypadek i aresztował co najmniej 222 osoby rzekomo podejrzane o dywersyjny, imperialistyczny sabotaż, choć wielu nie miało żadnych związków z Zamechem. Część to byli remigranci z Francji. Aresztowania miały charakter polityczny. Ubecy morderczymi przesłuchaniami doprowadzili do śmierci zatrzymanego Henryka Zająca, a jego rodzinę o zgonie poinformowali 4 lata później. W sfingowanych wyrokach skazano 31 osób, w tym trzy na karę śmierci, dwie osoby zmarły w więzieniach, a w różny sposób prześladowano ok. 1000 osób. Kary spotkały nie tylko niewinnie zatrzymanych. Waleria Michalik została aresztowana, będąc w 2. miesiącu ciąży – dziecko urodziła w areszcie. Halina Cabel-Kochanowska była matką pięciorga dzieci, wszystkie trafiły do domu dziecka. Był to najbardziej odczuwalny w Elblągu akt stalinowskiego terroru. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję panu posłowi. Pozwólcie, że na koniec jeszcze ja skorzystam z okazji i wygłoszę oświadczenie.</utt>
    </speech>
    <speech speaker="Poseł Monika Wielichowska">
      <utt t="norm">Za moment zamknę 16. posiedzenie Sejmu, ostatnie przed wakacyjną przerwą. Cieszę się, że mimo wielu trudności, często bardzo ostrych dyskusji w Sejmie dzieją się piękne i dobre rzeczy, do których przyczyniają się posłowie i posłanki dzięki przyjętym regulacjom. Od 1 czerwca – przypomnę – zaczął funkcjonować program in vitro i mamy już potwierdzonych 166 ciąż. To jest bardzo dobra informacja. Przyjęliśmy też projekt ustawy o rencie wdowiej, która przyniesie wsparcie 2 mln seniorów, a od 1 października będzie można składać wnioski z programu „Aktywny rodzic”. Utworzyliśmy Komisję do Spraw Dzieci i Młodzieży, dzięki której wzmocnimy – z pewnością tak się stanie – dialog międzypokoleniowy. Przyjęliśmy też ustawę przywracającą niezależność Trybunału Konstytucyjnego. Wracamy do sejmowej pracy we wrześniu. Zanim zamknę posiedzenie, życzę wszystkim koleżankom i kolegom od lewa do prawa tej Izby bezpiecznych i spokojnych wakacji oraz dystansu od polityki. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Z wzajemnością.</utt>
    </speech>
    <speech speaker="Wicemarszałek Monika Wielichowska">
      <utt t="norm">Na tym zakończyliśmy oświadczenia poselskie . Informacja o wpływie interpelacji, zapytań oraz odpowiedzi na nie dostępna jest w Systemie Informacyjnym Sejmu. Na tym kończymy 16. posiedzenie Sejmu Rzeczypospolitej Polskiej. Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 17. posiedzenia Sejmu wyznaczonego na dni 11, 12 i 13 września 2024 r. zostanie paniom i panom posłom doręczony. Zamykam posiedzenie.</utt>
      <utt t="reaction">Oklaski</utt>
      <utt t="reaction">Wicemarszałek trzykrotnie uderza laską marszałkowską</utt>
    </speech>
  </content>
</session>

