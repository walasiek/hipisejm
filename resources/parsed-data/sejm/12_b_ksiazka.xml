<?xml version="1.0" ?>
<session source="12_b_ksiazka.pdf">
  <meta>
    <session_no>12</session_no>
    <term_no>10</term_no>
    <session_date>2024-05-23</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Włodzimierz Czarzasty"/>
    <official title="vice_speaker" name="Krzysztof Bosak"/>
    <official title="vice_speaker" name="Monika Wielichowska"/>
    <official title="vice_speaker" name="Dorota Niedziela"/>
    <official title="vice_speaker" name="Piotr Zgorzelski"/>
  </session_officials>
  <content>
    <speech speaker="Wicemarszałek Włodzimierz Czarzasty">
      <utt t="norm">Dzień dobry państwu. Wznawiam posiedzenie. Na sekretarzy dzisiejszych obrad powołuję posłów Patryka Jaskulskiego, Filipa Kaczyńskiego, Daniela Milewskiego i Mirosława Adama Orlińskiego. W pierwszej części obrad sekretarzami będą posłowie Patryk Jaskulski i Filip Kaczyński. Protokół i listę mówców prowadzić będą posłowie Filip Kaczyński i Mirosław Adam Orliński. Proszę posła sekretarza o odczytanie komunikatów.</utt>
    </speech>
    <speech speaker="Sekretarz Poseł Patryk Jaskulski">
      <utt t="norm">Szanowny Panie Marszałku! Wysoka Izbo! Uprzejmie informuję, że dzisiaj odbędą się posiedzenia Komisji: — Nadzwyczajnej do spraw zmian w kodyfikacjach – godz. 9.30, — Rolnictwa i Rozwoju Wsi – godz. 9.30, — Finansów Publicznych – godz. 9.40, — Ustawodawczej – godz. 11.30, — Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. – godz. 14.30. Uprzejmie dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Przystępujemy do rozpatrzenia punktu 7. porządku dziennego: Pytania w sprawach bieżących. Przypominam, że postawienie pytania nie może trwać dłużej niż 2 minuty, zaś udzielenie odpowiedzi nie może trwać dłużej niż 6 minut. Prawo do postawienia pytania dodatkowego przysługuje wyłącznie posłowi zadającemu pytanie. Dodatkowe pytanie nie może trwać dłużej niż 1 minutę, a uzupełniająca odpowiedź nie może trwać dłużej niż 3 minuty. Marszałek Sejmu może wyrazić zgodę na wydłużenie czasu odpowiedzi na pytanie dodatkowe – co będę robił. Przechodzimy do pierwszego pytania. Bardzo serdecznie witam pana ministra Wojciecha Koniecznego. Panie ministrze, zapraszamy do pierwszego rzędu. Będzie panu łatwiej słuchać, będziemy pana widzieli, a wszyscy będą do pana kierować pytania. Proszę państwa, posłowie Małgorzata Wassermann i Fryderyk Sylwester Kapinos z Klubu Parlamentarnego Prawo i Sprawiedliwość zadadzą pytanie w sprawie braku realizacji postulatów w dziedzinie ochrony zdrowia w ramach 100 konkretów na pierwsze 100 dni rządów. To pytanie jest kierowane do ministra zdrowia. Odpowie sekretarz stanu w Ministerstwie Zdrowia pan minister Wojciech Konieczny. Bardzo proszę panią poseł Małgorzatę Wassermann o zadanie pytania.</utt>
    </speech>
    <speech speaker="Poseł Małgorzata Wassermann">
      <utt t="norm">Bardzo serdecznie dziękuję. Szanowny Panie Marszałku! Wysoka Izbo! Panie Ministrze! Mija 162. dzień, od kiedy państwo objęliście rządy w Polsce. W ramach kampanii wyborczej obiecywaliście państwo realizację 100 konkretów w 100 dni. Jak wiemy, minęły już ponad 2 miesiące od dnia zakończenia tego okresu, tych 100 dni. Chciałam zapytać o te propozycje i zapewnienia dotyczące służby zdrowia. Chciałam zapytać, na jakim etapie jest realizacja prawa do bezpłatnego znieczulenia przy porodzie dla każdej kobiety. Chciałam zapytać, jak wygląda kwestia pełnego dostępu do darmowych badań prenatalnych i na jakim etapie jest wprowadzenie bonu na profilaktykę i leczenie stomatologiczne dla dzieci i młodzieży, przywrócenie opieki dentystycznej w szkołach podstawowych, zwiększenie dostępności lekarzy geriatrów oraz opieki długoterminowej, oraz chciałam zapytać, kiedy będzie wprowadzone zniesienie limitów Narodowego Funduszu Zdrowia w lecznictwie szpitalnym. Jak państwo zapewniali w czasie kampanii wyborczej, nie tylko te postulaty będą zrealizowane w 100 dni, ale też realizacja tych postulatów, zwłaszcza tego ostatniego, przyczyni się do skrócenia kolejek i przyspieszenia procedur realizowanych w szpitalach. Do dnia dzisiejszego tak się nie stało. Czy pan minister zechciałby powiedzieć dlaczego? Kiedy realizacja tych postulatów nastąpi? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę pana ministra o udzielenie odpowiedzi. Tylko pozwolę sobie na jedno sprostowanie, jak pani poseł się zgodzi. Program 100 konkretów jest programem Platformy Obywatelskiej. Koalicja podpisała umowę koalicyjną, każdy z czterech podmiotów ma swój program, więc pyta pani o element programu Koalicji Obywatelskiej. Panie ministrze, bardzo proszę.</utt>
    </speech>
    <speech speaker="Sekretarz Stanu w Ministerstwie Zdrowia Wojciech Konieczny">
      <utt t="norm">Dziękuję bardzo. Panie Marszałku! Szanowni Państwo! Na wstępie chciałbym powiedzieć coś takiego: pytania są bardzo obszerne. Pytanie są bardzo obszerne i w moim odczuciu nie z racji jakiejkolwiek złej woli, tylko po prostu z racji tego, że są zadawane w takim trybie, w jakim są, sądzę, że będzie mi trudno odpowiedzieć na te pytania, gdyż wyczerpałbym prawdopodobnie limit czasu wszystkich odpowiadających dzisiaj na pytania. Sama wizyta pań posłanek Prawa i Sprawiedliwości w Ministerstwie Zdrowia 2 miesiące temu, podczas której omawialiśmy te sprawy, trwała grubo ponad 1,5 godziny i też dotyczyła tych samych spraw, tak że było to omawiane. Ale przechodząc do pytań, odpowiadam. Było oczywiście też dużo innych konkretów, które już zostały wykonane, ale rozumiem, że dzisiaj skupimy się na tych sprawach, o które państwo pytacie. Co do prawa do bezpłatnego znieczulenia przy porodzie, w zakresie wprowadzenia zmian finansowych, zachęt dla szpitali od dnia 1 lipca 2024 r., zgodnie z projektowaną zmianą zarządzenia w sprawie określenia warunków zawierania i realizacji umów w rodzaju leczenie szpitalne oraz leczenie szpitalne – świadczenia wysokospecjalistyczne, planuje się zmianę w modelu rozliczania świadczeń polegającą na zastosowaniu współczynników korygujących w zależności od udziału porodów zakończonych drogami natury w znieczuleniu zewnątrzoponowym lub w uzasadnionych medycznie przypadkach w znieczuleniu podpajęczynówkowym do wszystkich porodów zakończonych drogami natury. Działanie to służy poprawie dostępności świadczeń związanych ze znieczuleniem do porodów zakończonych drogami natury oraz poprawie jakości świadczeń w celach porodowych. Co jest tutaj istotne, znieczulenie, podobnie jak inne świadczenia zdrowotne, powinno być realizowane w zależności od wskazań zgodnych z aktualną wiedzą medyczną, uwzględniając stan zdrowia świadczeniobiorców, w tym ewentualne choroby współistniejące oraz przebieg akcji porodowej, co jest sprawą indywidualną. Z tych względów nie zawsze jest możliwe podanie znieczulenia okołoporodowego. Co jest istotne, mówię tu po prostu o tym tak, jak rozumiem ten postulat, ponieważ tak jak pan marszałek stwierdził, jest to postulat jednej z partii wchodzących w skład koalicji, głównej partii. Prawo do bezpłatnego znieczulenia w Polsce jest zapewnione – tutaj uważam, że to sformułowanie jest nie do końca trafne – natomiast przez wiele lat gorzej było z realizacją tego prawa. Polskie pacjentki to prawo do znieczulenia przy porodzie miały i rok temu, i 3 lata temu, i 7 lat temu, więc zapewnienie prawa być może było niefortunnym sformułowaniem. Zapewnienie realizacji prawa do znieczulenia przy porodzie – to by było właściwe, powiedzmy, sformułowanie tego postulatu czy też tej zapowiedzi, i właśnie w tym kierunku idziemy. To znaczy to, co odczytałem, te zmiany wyceny świadczeń, umów itd., zmiany zasad współpracy NFZ-etu z oddziałami ginekologii i położnictwa prowadzą do tego, aby to znieczulenie było, aby realizacja tego prawa była bardziej powszechna i dostępna. Natomiast są też prowadzone rozmowy ze środowiskami anestezjologów, ginekologów, neonatologów. Jest powołany zespół do spraw bezpieczeństwa zdrowia kobiet, w którym omawia się te sprawy, i jest to jeden z ważniejszych postulatów, żeby przekazać również wiedzę, żeby były akcje uświadamiające, akcje zachęcające. A więc oprócz tego prawa ważne jest porozumienie ze specjalistami, z fachowcami – tutaj w tym przypadku anestezjologami – aby uprościć nieco dostęp do tego prawa, aby wymagania, które są stawiane, czasami być może za daleko idące, były również poprawione, ale to wymaga zmiany zaleceń przez towarzystwa lekarskie, które są w tej kwestii władne. A więc jest ta praca wykonywana i zwiększanie tej dostępności jest czynione. Zapewnimy pełny dostęp do darmowych badań prenatalnych. W dniu 21 maja 2024 r. zostało opublikowane rozporządzenie ministra zdrowia z 14 maja 2024 r. zmieniające rozporządzenie w sprawie świadczeń gwarantowanych z zakresu programów zdrowotnych, które wprowadza zmiany w programie badań prenatalnych, w szczególności: usunięcie kryterium wieku jako kryterium kwalifikacji do udziału w programie ze wszystkich etapów programu, usunięcie obecnie obowiązujących kryteriów kwalifikacji do udziału w programie z etapu poradnictwo i badania biochemiczne oraz poradnictwo i USG płodu w kierunku diagnostyki wad wrodzonych, doprecyzowanie w etapie poradnictwo i badania biochemiczne oraz poradnictwo i USG płodu w kierunku diagnostyki wad wrodzonych terminu, w którym powinny zostać wykonane priorytetowe badania prenatalne. Wprowadzenie zmian do rozporządzenia ma na celu zwiększenie dostępności badań prenatalnych dla wszystkich kobiet niezależnie od wieku, natomiast usunięcie kryteriów kwalifikacji do pierwszych dwóch etapów programu badań prenatalnych spowoduje zwiększenie dostępu do badań prenatalnych, które umożliwiają wczesne wykrycie wad płodu oraz ich diagnostykę we wczesnym okresie ciąży oraz, o ile to możliwe, podjęcie leczenia jeszcze w okresie płodowym.</utt>
      <utt t="reaction">Dzwonek</utt>
      <utt t="norm">Myślę, że tutaj to pytanie… Akurat rzeczywiście niedawno, 21 maja, zostało opublikowane rozporządzenie, więc prawdopodobnie stąd to pytanie, ale ta sprawa jest zrealizowana. Kontynuuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Proszę jeszcze…</utt>
    </speech>
    <speech speaker="Sekretarz Stanu w Ministerstwie Zdrowia Wojciech Konieczny">
      <utt t="norm">Tak, tak… Zapowiedź: zniesiemy limity NFZ w leczeniu szpitalnym, dzięki czemu znacząco skróci się czas oczekiwania na konsultacje i zabiegi. Rzeczywiście taki konkret został złożony. Tutaj nie można odstąpić od tego, iż przejmowanie władzy… To, że w określonych warunkach planowano pewne zmiany w ochronie zdrowia wynikało również z informacji, które były przekazywane z Ministerstwa Zdrowia w poprzednich latach. W poprzednich latach byliśmy zapewniani o bardzo dobrej sytuacji finansowej Narodowego Funduszu Zdrowia i o tym, że jest wystarczająca ilość pieniędzy. Niestety nawet w trakcie procedowania nad ustawą, która w praktyce odebrała NFZ-owi 13 mld dotacji z budżetu państwa, które wynikały z tego, iż reguła wydatkowa została dotrzymana bez tych pieniędzy w roku następnym, tak planowano, to była jesień roku 2022. Kiedy okazało się, że Polski Ład rzeczywiście przyniósł efekt w postaci ściągnięcia większej ilości składek od przedsiębiorców – te składki miały wpłynąć w następnym roku do NFZ-etu – cofnięto 13 mld zł dotacji z budżetu państwa i tego realnego wzrostu nie było. Natomiast wówczas przedstawiciele rządu oraz NFZ-etu zapewniali, iż tych pieniędzy jest wystarczająca ilość i nie ma trudności z realizacją zarówno bieżących działań, jak i tych, które będą wynikały np. z ustaw podwyżkowych, z innych, ponieważ jest wystarczająca ilość pieniędzy. Okazało się to jednak nieprawdą. Stąd pewne zakresy zapowiedzi, które były oparte na danych przekazywanych przez NFZ, przez ówczesne Ministerstwo Zdrowia, np. o zadłużeniu szpitali, ukazały się dopiero po wyborach. Dopiero tydzień czy 2 tygodnie po wyborach udostępniono dane na temat zadłużenia szpitali, bardzo gwałtownie narastającego, co diametralnie zmieniło sytuację planowania budżetu. W związku z tym taka zapowiedź musi być zweryfikowana. Ale odpowiadając konkretnie, powiem, że planowane jest zniesienie limitów w leczeniu szpitalnym. Tutaj chciałbym jeszcze nadmienić, że niewątpliwie jest to proces bardzo trudny, ponieważ są świadczenia, które w przypadku nielimitowania muszą być nielimitowane w określony sposób, gdyż może to doprowadzić do sytuacji, w której nastąpi odpływ personelu do zakresów, które są nielimitowane i nie przebiegają w postaci ostrych dyżurów, ciężkiej pracy itd. To jest za długi temat, żebym go omawiał, ale to zniesienie musi być na pewno realizowane etapowo. Podjęcie decyzji dotyczącej zniesienia limitów w leczeniu szpitalnym będzie poprzedzone wypracowaniem rozwiązań pozwalających na odwrócenie obecnej piramidy świadczeń, mających na celu zmianę struktury udzielania świadczeń na korzyść trybu ambulatoryjnego oraz wyeliminowanie bodźców do udzielania świadczeń diagnostycznych i leczniczych o charakterze ambulatoryjnym w ramach świadczeń szpitalnych, a tym samym osiągnięcie redukcji kosztów opieki. Niezbędne prace prowadzone są w uruchomionym z dniem 1 stycznia 2024 r. projekcie: odwrócona piramida świadczeń. Tutaj chodzi o to, że ta dostępność się zwiększy i te limity będą mogły być zniesione, gdyż część zabiegów, część świadczeń medycznych może być wykonywana w trybie ambulatoryjnym, przez co nie będzie wykonywana w trybie oddziałów szpitalnych, w związku z czym dostępność tych oddziałów zwiększy się dla pacjentów, którzy wymagają takiej opieki w tak dużym stopniu, że właściwie będzie można te limity znieść. To się obserwuje w niektórych dziedzinach medycyny już teraz, że zniesienie tych limitów właściwie, jeżeli będzie dobrze przeprowadzone, nie zwiększa ilości wykonywanych świadczeń w niektórych zakresach. Po prostu jest pewne zapotrzebowanie, które jest osiągane, i wówczas…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie ministrze, muszę panu przerwać, bo jeszcze będzie miał pan jedną wypowiedź, a już jedziemy o 5 minut za dużo. Proszę więc o kondensację.</utt>
    </speech>
    <speech speaker="Sekretarz Stanu w Ministerstwie Zdrowia Wojciech Konieczny">
      <utt t="norm">Rozumiem, panie marszałku. Dobrze, przepraszam.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">To może zróbmy tak: pan poseł Fryderyk Sylwester Kapinos zada drugie pytanie i będzie pan jakoś próbował to podsumowywać.</utt>
    </speech>
    <speech speaker="Sekretarz Stanu w Ministerstwie Zdrowia Wojciech Konieczny">
      <utt t="norm">Oczywiście.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę, panie pośle.</utt>
    </speech>
    <speech speaker="Poseł Fryderyk Sylwester Kapinos">
      <utt t="norm">Szanowny Panie Marszałku! Wysoka Izbo! Rząd naprawdę nie ma się czym pochwalić. Koalicja Obywatelska wprowadziła wyborców w błąd. Niestety z szumnie zapowiadanych 100 konkretów prawie żaden nie został zrealizowany, a tymczasem w przestrzeni publicznej pojawiły się informacje o wycofaniu się rządu Donalda Tuska z opracowania listy leków krytycznych, która była warunkiem otrzymania przez Polskę 139,5 mln euro z Krajowego Planu Odbudowy. Jest to zaskakująca informacja, gdyż przygotowanie wspomnianej listy oraz regulacji prawnych w tym zakresie było realizacją jednego z kamieni milowych koniecznego do uruchomienia wypłat na rozwój infrastruktury służącej do wytwarzania w Polsce aktywnych substancji farmaceutycznych API do produkcji leków. Nad tą listą od 2021 r. pracował ministerialny zespół do spraw aktywnych substancji farmaceutycznych. Zaskoczenia w tej sprawie nie kryją przedstawiciele branży leków. Jak podkreślają, jest to zaprzepaszczenie szansy na zapewnienie Polakom bezpieczeństwa lekowego. O tym, jak ważne są leki, ich łańcuch dostaw, mogliśmy się przekonać</utt>
      <utt t="reaction">Dzwonek</utt>
      <utt t="norm">chociażby podczas pandemii COVID-19. Tymczasem zamiast jako państwo podejmować działania w celu doprowadzenia do pełnej formulacji leków na terenie Rzeczypospolitej Polskiej, słyszymy o rezygnacji z działania, którego realizacja mogłaby to w znaczącym stopniu przyspieszyć. Może to budzić uzasadnione obawy o kierunek, w jakim zmierza w tej kwestii nasze państwo. W tej sprawie chciałbym zadać następujące pytania. Czy prawdą jest wycofanie się rządu Donalda Tuska z opracowania listy leków krytycznych? Jeśli tak, jakie są tego powody? I trzecie pytanie: Jak w świetle tych informacji rząd Donalda Tuska ma zamiar zabezpieczyć bezpieczeństwo lekowe w Polsce? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie ministrze, 3 minuty.</utt>
    </speech>
    <speech speaker="Sekretarz Stanu w Ministerstwie Zdrowia Wojciech Konieczny">
      <utt t="norm">Dziękuję bardzo. Panie Marszałku! Panie Pośle! Jeśli chodzi o pana pytania, oczywiście można się zgodzić w zupełności z uzasadnieniem, tzn. z tym, że bezpieczeństwo lekowe jest bardzo istotne. Te substancje krytyczne itd. – to wszystko jest prawda. O tym mówi cała Unia Europejska. To jest nie tylko polski problem. Są plany, aby po prostu Unia Europejska jako taka stała się wydolna, jeżeli chodzi o zabezpieczenie lekowe, bo nierealne jest, żeby poszczególne kraje miały naprawdę wszystkie substancje chemiczne, wszystkie produkowały. Raz, że jest to nierealne, dwa, że jest to niepotrzebne. To nie jest tak, że my się wycofujemy z listy leków krytycznych czy substancji, że nie widzimy tego problemu. Tutaj chodzi o coś innego. Wybudowanie takich fabryk, zrobienie całego know-how itd., tego, co jest niezbędne do tego, żeby takie firmy, takie instytucje, przedsiębiorstwa powstały, wymaga czasu. Ten czas został zmarnowany. Nie chodzi o to, że nie chcemy tego zrobić, tylko nie możemy tego zrobić za pieniądze, które musimy wydać w określonym czasie, ponieważ tak jest sformułowane KPO i tak te rozwiązania są uściślone czasowo, że nie możemy rozpocząć inwestycji ze względu na te opóźnienia czasowe. Już nie będę nawiązywał do polityki jako takiej, ale musimy realnie spojrzeć na to, co się dzieje. Podobnie jest, tutaj też pan o tym wspomniał, ogólnie z reformą szpitali jako takich, które zapisaliście państwo jako kamień milowy. Oczywiście to było dobre, tylko trzeba było tę reformę rozpocząć, zaraz po wpisaniu trzeba było ją rozpocząć, przeprocedować ustawę, ustawę realną, dobrą i dzisiaj byłaby ona na pewno realizowana przez ten rząd. Natomiast nic z tym państwo nie zrobiliście i teraz, niestety, ani ustawa nie przeszła, ani nic, a KPO zostało, i teraz należy to tak renegocjować, aby te pieniądze mogły być wykorzystane w czasie, który nam przypada, który nam pozostał, może w ten sposób, i tego czasu nie jest dużo. Niestety musimy zadbać o bezpieczeństwo lekowe. Musimy doprowadzić do tego, żeby rzeczywiście ta lista substancji krytycznych i to, co wynika z tego, była realizowana w Polsce, ale nie możemy tego już zrobić za te pieniądze, za które była szansa to zrobić wcześniej. I to jest sedno tego problemu. Nie mogę się zgodzić też z pana stwierdzeniem, że nic nie zostało zrobione z tych zapowiedzi, które rząd przedstawił, bo mamy taką rzecz jak np. in vitro. Jesteśmy w trakcie rozpatrywania wniosków. To też był jeden z konkretów. Tutaj tysiące Polek i Polaków będą uszczęśliwione tym, że państwo wzięło na siebie ten obowiązek i od 1 czerwca będą realizowane umowy</utt>
      <utt t="reaction">Dzwonek</utt>
      <utt t="norm">, będzie ten konkret realizowany oraz inne konkrety, jak np. przywrócenie telefonu zaufania dla dzieci czy sprawy dotyczące antykoncepcji, które tak się szerokim echem odbiły, i trzeba to realizować w inny sposób ze względu na weto prezydenta i inne procesy, które zachodzą w Ministerstwie Zdrowia na różnych etapach. Tak że tego rodzaju stwierdzenie uważam jednak za krzywdzące dla pani minister Izabeli Leszczyny oraz dla wszystkich ją reprezentujących, w tym mnie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Dziękuję serdecznie. Zanim przejdziemy do następnego pytania, chciałem serdecznie przywitać młodzież ze szkoły podstawowej w Siedlisku, powiat Nowa Sól. Witam was. Dzień dobry. Posłowie Maria Małgorzata Janyska i Zofia Czernow zadadzą pytanie w sprawie raportu NIK dotyczącego posterunków Policji. To pytanie kierowane jest do ministra spraw wewnętrznych i administracji. Odpowie na nie sekretarz stanu w Ministerstwie Spraw Wewnętrznych i Administracji pan minister Czesław Mroczek. Bardzo proszę panią poseł Marię Małgorzatę Janyską.</utt>
      <utt t="reaction">Oklaski</utt>
    </speech>
    <speech speaker="Poseł Maria Małgorzata Janyska">
      <utt t="norm">Dziękuję bardzo. Panie Marszałku! Panie Ministrze! Dowiadujemy się o kolejnych milionach roztrwonionych przez minioną władzę. Chodzi o ponad 100 mln zł wydanych z powodu politycznych decyzji bez właściwej analizy potrzeb, oceny stanu bezpieczeństwa oraz efektywności pracy Policji. Tak w bardzo dużym skrócie można podsumować informację Najwyższej Izby Kontroli o wynikach kontroli, którą przeprowadziła w 2023 r., a która dotyczyła procesu reaktywacji posterunków Policji. Kontrola wykazała, że odtworzenie posterunków było zaplanowane i realizowane nierzetelnie, bez spójnej koncepcji, obiektywnych kryteriów co do zasadności otwierania posterunków w danej lokalizacji, bez właściwego nadzoru nad realizacją tego procesu, bez ewaluacji, za to z presją Ministerstwa Spraw Wewnętrznych i Administracji oraz komendanta głównego Policji, który przejął uprawnienia komendantów powiatowych i miejskich, czyli faktyczne prawo do podejmowania decyzji o utworzeniu posterunku. Jak w klasycznym ustroju centralistycznym centrala decydowała, w którym powiecie ma być posterunek. Zdarzało się także, że wbrew negatywnej opinii komendanta powiatowego Policji. Dlaczego tak się działo? Bo celem było wzmocnienie poczucia bezpieczeństwa społeczeństwa za pomocą wizualnego obrazu posterunku. Celem było przeciąć wstęgę i poświęcić, a potem niech się dzieje, co chce. Pieniądze wydane, zadanie odhaczone, naród powinien się cieszyć, ma posterunek. Ale czy było to później badane, czy było to zgodne z efektywnością pracy Policji i faktycznym zwiększeniem poczucia bezpieczeństwa? Takie pytanie kieruję do pana ministra.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę, panie ministrze. Witam serdecznie.</utt>
    </speech>
    <speech speaker="Sekretarz Stanu w Ministerstwie Spraw Wewnętrznych i Administracji Czesław Mroczek">
      <utt t="norm">Panie Marszałku! Wysoka Izbo! Pod koniec lat 90., po roku 2000, nastąpiły zmiany w Policji odnoszące się do odziedziczonej po PRL-u struktury Policji. Z uwagi na niefunkcjonalność tych najmniejszych jednostek policyjnych – posterunków, niektóre z tych posterunków z uwagi na to, że nie wykonywały zadań, likwidowano, tworząc silniejsze struktury, wzmacniając silniejsze struktury Policji – komisariaty. W sposób oczywisty likwidacja tych posterunków na przestrzeni wielu lat budziła negatywne emocje społeczne. Ludzie wcześniej przyzwyczajeni do tych posterunków odbierali to krytycznie. Władze samorządowe, środowiska społeczne zabiegały o to, by te posterunki odtwarzać. Rząd PiS-u po dojściu do władzy uznał, że to jest bardzo dobry temat do przeprowadzenia mocnych działań propagandowych. Mówił: poprzednicy likwidowali posterunki, my będziemy je odtwarzać. Tak jak powiedziała pani poseł, ten proces odtwarzania posterunków został sprawdzony i oceniony w ubiegłym roku przez Najwyższą Izbę Kontroli. Utworzono sto kilkadziesiąt nowych posterunków przez te 8 lat funkcjonowania rządu PiS-u i mamy ocenę tego procesu dokonaną przez Najwyższą Izbę Kontroli. Zdaniem NIK-u funkcjonowanie posterunków o najniższym stanie etatowym i niepełnej obsadzie kadrowej wiąże się z wieloma problemami organizacyjnymi. Najmniejsze posterunki nie są w stanie zapewnić całodobowej obsługi obywateli, zorganizować służby patrolowej w trybie zmianowym, a czasem nawet pojedynczego patrolu. Potwierdzeniem powyższego są informacje zawarte w analizach bezpieczeństwa, w których komendanci wskazywali, że w przypadku konieczności wyodrębnienia ze struktur powiatowych etatów dla reaktywowanego posterunku mogą wystąpić trudności we właściwej dyslokacji służby, a w skrajnym przypadku takie działanie może się przyczynić do wzrostu zagrożenia bezpieczeństwa i porządku publicznego na terenie innych gmin powiatu. Stwierdzono też, że niektóre odtworzone posterunki funkcjonowały zaledwie kilka godzin w tygodniu. W wyniku przeprowadzenia tej olbrzymiej operacji wrócono zatem do stanu początkowego, bo te małe posterunki nie były w stanie wykonywać zadań, chociaż wydano na nie poważne pieniądze. Najwyższa Izba Kontroli stwierdziła wprost, że komendant główny Policji oraz nadzorujący go minister nie mieli wiedzy, czy wydatkowanie przez Policję kwoty ponad 100 mln zł na odtworzenie posterunków było w świetle ustawy o finansach publicznych rozwiązaniem celowym i racjonalnym, a także czy przyczyniło się do poprawy bezpieczeństwa obywateli. Proszę państwa, te decyzje, jak powiedziałem, były podejmowane w ramach wielkiej operacji związanej z oddziaływaniem społecznym: oni likwidowali, my odtwarzamy. Celem tego były przede wszystkim korzyści dla partii, a nie dla formacji, Policji czy dla bezpieczeństwa kraju. I ten raport NIK-u jest niezwykle ważny z tej perspektywy, on pokazuje, w jak nieprawidłowy sposób były podejmowane działania dotyczące szczególnego obszaru funkcjonowania państwa, tak wrażliwego z punktu widzenia obywateli. Pokazuje, jak nie powinno się działać. Jak państwo wiecie, Policja boryka się już od wielu lat z olbrzymimi kłopotami kadrowymi. Stan liczbowy tej formacji jest najniższy od wielu lat. De facto to jest stan taki, jaki był na początku tworzenia tej formacji w latach 90. I w związku z tym wykorzystywanie tego potencjału musi być szczególnie przemyślane i przynosić dobre efekty. Jeżeli dysponuje się tak ograniczonymi środkami w tak ważnym dla państwa i społeczeństwa, obywateli obszarze, to działania muszą być, najkrócej mówiąc, mądre. Nie mogą powodować utraty tego i tak ograniczonego potencjału. NIK stwierdza, że te zmiany w strukturze organizacyjnej Policji muszą być bardzo przemyślane. Chcę dzisiaj państwu powiedzieć, że my z zadowoleniem po pierwsze, przyjmujemy, ustalenie stanu faktycznego w tej sprawie, którego dokonała Najwyższa Izba Kontroli. Po drugie, przyjmujemy wszystkie wnioski, które Najwyższa Izba Kontroli sformułowała, w szczególności wnioski dotyczące tego, by podstawą decyzji o tworzeniu, odtwarzaniu posterunków były względy merytoryczne, w szczególności analiza bezpieczeństwa, a więc to, jak działania dotyczące odtwarzania posterunków wpłyną na poziom bezpieczeństwa w powiatach i w całej Polsce, a nie względy propagandowe, względy interesu partyjnego. Nie będziemy oczywiście likwidować</utt>
      <utt t="reaction">Dzwonek</utt>
      <utt t="norm">tych źle działających posterunków, które zostały odtworzone. Będziemy te źle działające posterunki wzmacniać, będziemy poprawiać ich funkcjonowanie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Zofia Czernow, Koalicja Obywatelska. Bardzo proszę.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Panie Ministrze! Znamy raport Najwyższej Izby Kontroli, ale jednocześnie wiemy, że są oczekiwania społeczne, samorządowe odnośnie do tworzenia nowych posterunków Policji, zwłaszcza na terenach mocno oddalonych. W tym roku planuje się uruchomić 16 nowych placówek. Mam pytanie: Jakie będą zasady czy kryteria? Chodzi o to, aby nie tworzyć małych, słabych posterunków, które nie spełnią oczekiwań, bo nie będą w stanie realizować postawionych im zadań. I drugie pytanie: Czy w przypadku znaczącej poprawy sytuacji kadrowej Policji mniejsze posterunki, może z innym zakresem działania, będą tworzone? Bo ten problem sam nie przestanie istnieć. Ludzie mają konkretne oczekiwania. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Bardzo proszę.</utt>
    </speech>
    <speech speaker="Sekretarz Stanu w Ministerstwie Spraw Wewnętrznych i Administracji Czesław Mroczek">
      <utt t="norm">Panie Marszałku! Państwo Posłowie! Tak jak mówiłem na samym początku, będziemy chcieli usprawnić te źle działające odtworzone czy na nowo utworzone posterunki Policji. Z tego miejsca chcę wyraźnie podziękować wszystkim przedstawicielom samorządu, prezydentom, burmistrzom, wójtom, radnym, którzy zabiegali o wspólne działanie w ramach odtwarzania tych posterunków. Najkrócej mówiąc: wspierali działanie Policji. Dziękuję również wszystkim organizacjom społecznym, które włączały się w ten proces. My chcemy dalej współdziałać. Skuteczne działanie Policji jest możliwe tylko wtedy, kiedy ma wsparcie społeczne, w szczególności jednostek samorządu terytorialnego. Tak, pani poseł, skuteczne funkcjonowanie komisariatów jest możliwe tylko wtedy, kiedy obsada etatowa będzie wystarczająca. To nie mogą być posterunki, jak niektóre odtwarzane, w obsadzie pięcioosobowej. Tak naprawdę naliczenie etatowe, ustalenie etatowe to jedna rzecz, a stan ewidencyjny, fizyczna ilość policjantek i policjantów w komisariacie to druga rzecz, bo tak jak mówiłem, mamy olbrzymią liczbę wakatów, więc to dotyka również posterunków. Żeby wyjść z tej trudnej sytuacji i jednocześnie odpowiadać na te potrzeby społeczne, o których pani poseł mówiła, będziemy chcieli, tak jak powiedziałem, usprawnić funkcjonowanie już odtworzonych i na nowo utworzonych posterunków. Natomiast o tworzeniu nowych posterunków, tych ogniw policyjnych, będzie decydowało nie tylko zapotrzebowanie społeczne, ale bardzo obiektywna analiza bezpieczeństwa i potrzeb, najkrócej mówiąc, utworzenia tych nowych posterunków, wynikająca z analiz bezpieczeństwa i zagrożeń. Tego do tej pory nie robiono i dlatego efektem są takie niedobre skutki, jakie opisuje Najwyższa Izba Kontroli. W związku z tym naprawimy te niedobrze funkcjonujące posterunki, będziemy poprawiać ten zły obraz, źle funkcjonujące posterunki i jednocześnie jesteśmy otwarci na tworzenie nowych, w odpowiedzi na zapotrzebowanie społeczne, ale tylko w sytuacjach, kiedy będzie to wynikało z potrzeb bezpieczeństwa na danym terenie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Posłowie Paweł Śliz i Marcin Skonieczka z Polski 2050 mają pytanie w sprawie działalności pozaorzeczniczej byłego sędziego Tomasza Szmydta oraz okoliczności działalności grupy hejterskiej, a także wpływu zadań tej grupy na bezpieczeństwo wewnętrzne państwa. To pytanie jest kierowane do ministra sprawiedliwości. W jego imieniu odpowie sekretarz stanu w Ministerstwie Sprawiedliwości pan minister Arkadiusz Myrcha. Bardzo proszę, panie pośle.</utt>
    </speech>
    <speech speaker="Poseł Paweł Śliz">
      <utt t="norm">Dziękuję. Panie Marszałku…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przepraszam serdecznie, przepraszam pana. Chciałem przywitać uczennice i uczniów z opiekunami ze szkoły podstawowej w Prusach w gminie Kondratowice na Dolnym Śląsku.</utt>
      <utt t="reaction">Oklaski</utt>
      <utt t="norm">Przyjechali wszyscy na zaproszenie pani marszałkini Moniki Wielichowskiej, którą też serdecznie pozdrawiam. Witam. Proszę bardzo.</utt>
    </speech>
    <speech speaker="Poseł Paweł Śliz">
      <utt t="norm">Panie Marszałku! Panie Ministrze! W dniu 6 maja 2024 r. ówczesny sędzia Wojewódzkiego Sądu Administracyjnego w Warszawie Tomasz Szmydt poinformował o konieczności ubiegania się o azyl polityczny na terenie Republiki Białorusi z uwagi na brak jego zgody na aktualną politykę prowadzoną przez polski rząd. Historycznie rzecz ujmując, były sędzia Tomasz Szmydt był dyrektorem Wydziału Prawnego Krajowej Rady Sądownictwa zatrudnionym przez byłego przewodniczącego KRS Leszka Mazura na życzenie ówczesnego wiceministra Łukasza Piebiaka. W wywiadzie dla „Rzeczpospolitej” z 13 maja 2024 r. sędzia Mazur wskazał, że sędzia Szmydt dał się poznać jako osoba mało pracowita i nie do końca kompetentna. Zastanawiające były również przyczyny, dla których po wybuchu afery hejterskiej związanej z grupą whatsappową Kasta/Antykasta nie toczyły się żadne postępowania dyscyplinarne wobec sędziów naruszających zasady etyki zawodu. Podczas posiedzenia zespołu do spraw reformy wymiaru sprawiedliwości 29 kwietnia 2022 r. podniesiono istnienie wąskiej grupy: Niezłomni – grupa małego sabotażu, która miała na celu zbieranie informacji o niepodatnych na wpływy władzy sędziach. Do grupy tej również należał Tomasz Szmydt, ale także wiceminister sprawiedliwości. Działały również grupy facebookowe oraz twitterowe o ściśle politycznej konotacji. W związku z tym w imieniu klubu Polska 2050 – Trzecia Droga zwracam się do pana ministra sprawiedliwości z następującymi pytaniami: Czy wszczęto postępowanie dotyczące okoliczności powstania grupy lub grup hejterskich i ich zadań, mocodawców oraz jaką rolę w wyjaśnianiu tych okoliczności odegrał minister sprawiedliwości? Czy prawdą jest, że nie zostały wszczęte postępowania dyscyplinarne wobec sędziów działających w grupie mającej za zadanie zbieranie informacji o nieugiętych wobec władzy sędziach i promowanie w mediach określonego przekazu politycznego, który miał podważać zaufanie do ich bezstronności i niezależności? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Panie ministrze, zapraszam bardzo.</utt>
      <utt t="reaction">Wypowiedź poza mikrofonem</utt>
      <utt t="norm">Damy radę, panie ministrze.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Panie Marszałku! Wysoka Izbo! Dzisiaj jest 23 maja, więc pozwólcie państwo, że skorzystam z okazji i wyjdę może poza protokół posiedzenia. Dzisiaj jest Dzień Wymiaru Sprawiedliwości. Z tej okazji chciałbym stąd, z polskiego Sejmu, złożyć najserdeczniejsze życzenia wszystkim pracownikom wymiaru sprawiedliwości, orzecznikom, pracownikom nieorzeczniczym, pracownikom administracyjnym, pracownikom wychowawczym, wszystkim tym, którzy przyczyniają się do tego, żeby nawet w tych bardzo trudnych warunkach działać z całego serca po to, aby wymiar sprawiedliwości działał sprawniej i sprawiedliwiej.</utt>
      <utt t="reaction">Oklaski</utt>
      <utt t="norm">Wracam do pytania, które zostało skierowane przez grupę posłów, w zakresie działalności pana Tomasza Szmydta, byłego już sędziego. Na wstępie, szanowni państwo, pozwólcie, że zarysuję, w jakim miejscu w ogóle jesteśmy w całej tej historii, bo to też będzie miało znaczenie w kontekście pytań, które zostały zadane przez pana posła. Od momentu kiedy sędzia Tomasz Szmydt wystąpił o udzielenie mu azylu politycznego przez dyktatora Łukaszenkę, państwo polskie zareagowało w sposób natychmiastowy. Bez zawahania, bez zbędnej zwłoki zadziałały służby, prokuratura, Naczelny Sąd Administracyjny. Państwo polskie zadziałało dokładnie tak, jak trzeba postępować w przypadku, gdy dochodzi do zdrady, gdy dochodzi do zagrożenia bezpieczeństwa państwa. Wystarczyło dosłownie kilka, kilkanaście dni, żeby panu Tomaszowi Szmydtowi został postawiony zarzut szpiegostwa. Zostało wydane postanowienie o tymczasowym aresztowaniu zatwierdzone przez sąd obu instancji, a także został skierowany do Interpolu wniosek o wydanie czerwonej noty. Sporządzany jest również europejski nakaz aresztowania. Bo tak powinno postępować sprawne państwo, dla którego priorytetem – tak jak dla rządu Donalda Tuska – jest zapewnienie bezpieczeństwa własnym rodakom. Dlaczego o tym mówię? Bo to jest kontrast odnośnie do tego, z czym mieliśmy do czynienia za rządów Prawa i Sprawiedliwości. Kiedy sędzia Tomasz Szmydt robił zawrotną karierę w wymiarze sprawiedliwości, od 2017 r. tak naprawdę stanowił razem z wąską grupą skupioną wokół ministra Ziobry, ministra Piebiaka… Był osobą, która de facto miała na celu nie wzmocnienie, nie usprawnienie wymiaru sprawiedliwości, a dosłownie jego rozmontowanie, bo taki był cel działania m.in. grupy hejterskiej stworzonej i prowadzonej w Ministerstwie Sprawiedliwości. Jeżeli mówimy o aferze, której istotą było posługiwanie się danymi z teczek personalnych sędziów, informacjami z ich życia prywatnego, informacjami o najwyższej klauzuli prywatności, które powinny być adresowane do najwęższego grona osób w państwie dla bezpieczeństwa nie tylko tych sędziów, ich rodzin, ale dla bezpieczeństwa całego polskiego wymiaru sprawiedliwości, to ta wąska grupa, której integralną częścią, jednym z motorów napędowych był Tomasz Szmydt, z tych wrażliwych danych zrobiła sobie pole do publicznego hejtu, do szczucia na tych, którzy mieli odwagę przeciwstawić się ówczesnej władzy. Dlatego w pełni zasadne jest pytanie skierowane przez grupę posłów, dotyczące tego, jak ta afera i działalność, m.in. sędziego Szmydta i pana ministra Piebiaka, mogła wpłynąć na bezpieczeństwo państwa. Niestety musimy do tej sprawy podchodzić z najwyższą powagą i z najwyższą ostrożnością. Pan sędzia Tomasz Szmydt z racji swojej działalności orzeczniczej w wojewódzkim sądzie administracyjnym, ale też w wyniku działalności zarówno w Ministerstwie Sprawiedliwości, jak i w biurze prawnym Krajowej Rady Sądownictwa powziął absolutnie unikatową wiedzę na temat kilkudziesięciu, kilkuset osób w Polsce piastujących funkcje sędziów, funkcjonariuszy służb specjalnych. Taka osoba bez całkowitej refleksji ze strony ówczesnego kierownictwa resortu sprawiedliwości była dopuszczana do wszystkich decyzji, była dopuszczana do materiałów, była swobodnie, mówiąc kolokwialnie, rozprowadzona po wymiarze sprawiedliwości. Dlaczego? To jest przedmiotem wyjaśnień, dlaczego jego kariera nabrała takiego dynamizmu i dlaczego na tak wielu etapach pojawia się nazwisko pana wiceministra Łukasza Piebiaka, który bez wątpienia był jednym z tych, którzy przyczynili się do tego, że ta kariera eksplodowała. Zostało oczywiście złożone zawiadomienie do prokuratury w sprawie afery hejterskiej i to też pokaz bezradności państwa. Przez 4 lata w tej sprawie nic się nie zadziało. Żadna z tych osób, żaden z tych sędziów, który był zaangażowany w grupę hejterską, nie usłyszał nawet zarzutów. 4 lata, sąd, Prokuratura Okręgowa w Warszawie, Prokuratura Regionalna w Lublinie, Prokuratura</utt>
      <utt t="reaction">Dzwonek</utt>
      <utt t="norm">Okręgowa w Świdnicy – sprawa była przerzucana od jednych do drugich jak gorący kartofel. Nikt się na poważnie nią nie zajął. Dlatego wiosną 2024 r. w Prokuraturze Regionalnej we Wrocławiu została powołana specjalna trzyosobowa grupa, która absolutnie priorytetowo analizuje tę sprawę. Analizuje materiał dowodowy pod kątem postawienia zarzutów i wyjaśnienia całej tej sprawy. Bez wątpienia udział sędziego Tomasza Szmydta w tej aferze jest nieprzypadkowy. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Proszę pana posła Marcina Skonieczkę o drugie pytanie.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! Panie Ministrze! Tutaj bym prosił jeszcze o doprecyzowanie, czy jeśli chodzi o postępowania dyscyplinarne wobec sędziów działających w grupie, która zbierała informacje o nieugiętych wobec władzy sędziach, te postępowania były wszczęte, a jeżeli nie, to czy ministerstwo zamierza takie doniesienia do prokuratury złożyć. I jeszcze dodatkowe pytania: Czy Ministerstwo Sprawiedliwości posiada wiedzę, że wiceminister Piebiak zabiegał o stanowisko w KRS dla sędziego Szmydta z własnej inicjatywy, czy działał na zlecenie osoby trzeciej? Jakie kompetencje sędziego Szmydta przemawiały za promowaniem jego kandydatury? Czy dokonano audytu jego drogi zawodowej i przyspieszonych awansów za poprzedniej władzy? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę.</utt>
    </speech>
    <speech speaker="Sekretarz Stanu w Ministerstwie Sprawiedliwości Arkadiusz Myrcha">
      <utt t="norm">Dziękuję za to pytanie uzupełniające. W przedmiocie postępowań dyscyplinarnych w stosunku do całej tej grupy rzecznicy dyscyplinarni odmówili wszczęcia postępowania, nie dopatrując się w całej tej aferze przewinień dyscyplinarnych opisanych w ustawie o ustroju sądów powszechnych. Zadziwiająca sytuacja. Co do prokuratury, oczywiście tak jak wspomniałem w moim pierwszym wystąpieniu, 4 lata sprawa gdzieś krążyła po Polsce, ewidentnie po to, żeby nie została finalnie wyjaśniona. Wiosną przejął ją specjalny zespół prokuratorów w Prokuraturze Regionalnej we Wrocławiu. Jeśli chodzi o pana sędziego Szmydta, to pan minister Piebiak, co też wynika z notatek udostępnianych także tutaj, z mównicy sejmowej, był tym, który sporządził własnoręcznie notatkę zlecającą przygotowanie dokumentacji celem oddelegowania go z Ministerstwa Sprawiedliwości do pracy w Krajowej Radzie Sądownictwa. Zresztą ówczesny przewodniczący krajowej rady sędzia Leszek Mazur publicznie wprost mówił, że to właśnie pan minister Piebiak rekomendował Tomasza Szmydta do pracy w Krajowej Radzie Sądownictwa, do pracy nie byle jakiej, bo przecież był dyrektorem biura prawnego, czyli osobą, która miała styczność ze wszystkimi sprawami wpływającymi do Krajowej Rady Sądownictwa. Przypomnę, że tam rozstrzygają się kwestie nominacji sędziowskich, awansów sędziowskich, czyli jest pełna wiedza na temat każdego sędziego, który aplikuje do Krajowej Rady Sądownictwa. A co do jego dorobku, to jest w tej chwili sporządzana i analizowana kwerenda jego wyroków, orzeczeń. Chodzi o sprawy, w których orzekał sędzia Tomasz Szmydt. Mówię tu o wojewódzkim sądzie administracyjnym. Co do jego pracy w samym Ministerstwie Sprawiedliwości to wydaje się, że te opinie, o których przed chwilą mówił pan poseł… On nie był pracownikiem w jakiś sposób się wyróżniającym. Zadania mu zlecane raczej ograniczały się do prac o charakterze podstawowym. To nie były jakieś skomplikowane opinie, więc nie wyróżniał się jakąś szczególną wiedzą prawniczą. Jego ówczesny dyrektor w Departamencie Prawa Administracyjnego sędzia Zaradkiewicz też nie zabiegał o przedłużenie mu delegacji w tym departamencie, stąd też próby poszukiwania mu właściwego miejsca w tym resorcie. Oczywiście każdorazowo pojawia się tam nazwisko sędziego Piebiaka, więc nie można mówić o jakimkolwiek przypadku, jeżeli chodzi o ścieżkę zawodową i nagłe przyspieszenie kariery sędziego Szmydta. Ono by nie nastąpiło bez takiego absolutnego, czynnego zaangażowania pana wiceministra Piebiaka. Ten wątek oczywiście też jest analizowany pod kątem</utt>
      <utt t="reaction">Dzwonek</utt>
      <utt t="norm">wszystkich zarzutów, które dzisiaj publicznie stawia się sędziemu Szmydtowi. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Posłowie Krzysztof Paszyk i Marek Biernacki… Proszę państwa, musimy to wyjaśnić. Już wszystko wyjaśniliśmy. Przepraszam państwa za chwilę przerwy. Posłowie Michał Pyrzyk i Wiesław Różański…</utt>
      <utt t="interrupt" by="Poseł Wiesław Różyński">Różyński.</utt>
      <utt t="norm">…Różyński, przepraszam serdecznie, z PSL-u – Trzeciej Drogi zadadzą pytanie w sprawie pomocy osobom poszkodowanym w wyniku klęski żywiołowej, która nawiedziła Polskę. To pytanie jest skierowane do prezesa Rady Ministrów. Z upoważnienia prezesa Rady Ministrów odpowie pan minister Michał Kołodziejczak, sekretarz stanu w Ministerstwie Rolnictwa i Rozwoju Wsi. Źle zacząłem, ale mam nadzieję, że dobrze skończę, panie pośle. Pan poseł Michał Pyrzyk. Bardzo proszę.</utt>
    </speech>
    <speech speaker="Poseł Michał Pyrzyk">
      <utt t="norm">Dziękuję bardzo. Panie Marszałku! Panie Ministrze! Wysoka Izbo! Nikogo nie trzeba przekonywać, że anomalie pogodowe, takie jak gradobicie czy mocne ulewy, mogą powodować olbrzymie straty. Tego rodzaju zjawiska meteorologiczne dziś zdarzają się stosunkowo często i mają poważne konsekwencje dla ludzi, gospodarki, upraw rolniczych i środowiska naturalnego. Niestety po raz kolejny przekonaliśmy się o tym w ostatni poniedziałek – choć te alerty otrzymujemy do dziś. W poniedziałek seria intensywnych zjawisk pogodowych objęła swoim zasięgiem praktycznie cały kraj, od zachodu po wschód, od północy po południe. Burza, gradobicie, ulewy spowodowały duże straty. Były pozrywane dachy, zalane domy, samochody. Olbrzymie straty w uprawach odnotowali również rolnicy. Najgorzej wygląda sytuacja w wielkopolskim Gnieźnie, ale również w Szczecinie oraz na Lubelszczyźnie, szczególnie w okolicach Opola Lubelskiego, Chodela, Urzędowa, Białowody, Przytyku, Wandalina, Chruśliny, Bełżyc – to tylko przykłady. Sadownicy w tym regionie stracili wszystkie plony. Z malin, jabłek, czereśni i porzeczek w wielu sadach nie zostało nic. Poszkodowani liczą w tym zakresie na pomoc rządu, gdyż pozbawieni zostali środków do życia. Przedstawiciele organizacji rolniczych wręcz apelują o wprowadzenie lokalnego stanu klęski żywiołowej. Grad wyrządził poważne szkody w uprawach rzepaku, zboża, buraków cukrowych, kukurydzy. W niektórych miejscach straty szacuje się na 100%. W przypadku wielkopolskiego Gniezna – bo to nie tylko rolnictwo, ale również miasta</utt>
      <utt t="reaction">Dzwonek</utt>
      <utt t="norm">– burza, która przeszła nad miastem, sprawiła, że ulice pokryły się białą warstwą gradu, a strażacy musieli interweniować ponad 140 razy. Tutaj na podziękowania zasługuje postawa Wojska Polskiego, które okazało się gotowe do pomocy, zmobilizowało się i również pomogło poszkodowanym. W związku z tym mam pytanie: W jaki konkretny sposób rząd zamierza pomóc Polkom i Polakom, którzy doznali poważnych strat materialnych w wyniku przejścia przez Polskę gradobicia oraz ulew? Serdecznie dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan minister Michał Kołodziejczak. Bardzo proszę.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Michał Kołodziejczak">
      <utt t="norm">Dziękuję za to pytanie. Ono się wydaje – i takie też jest – bardzo zasadne, bo faktycznie problem jest bardzo duży. W tej chwili prowadzone są dokładne kontrole dotyczące tego, co i gdzie się stało, przez komisje, które działają razem z wojewodami, powołane w tych województwach, powiatach i gminach, gdzie doszło do m.in. gradobicia czy deszczy nawalnych, które w wielu miejscach uszkodziły plony. Mówimy tutaj także o przymrozkach, bo to skumulowało się w krótkim czasie. Niestety bardzo dużo było tych zjawisk meteorologicznych, które w niektórych miejscach zniszczyły w przypadku niektórych gospodarstw nawet 100% plonów. Mówimy tutaj o pomocy dla rolników. Mamy też na względzie to, że to jest też po prostu pomoc dla rodzin, które muszą ten trudny czas przetrwać. W tej chwili możemy powiedzieć, że ciągle weryfikujemy, co, gdzie, w jakim natężeniu miało miejsce. To jeszcze chwilę na pewno potrwa. Rozważamy różne pomoce. Mówimy tutaj m.in. o preferencyjnych kredytach, które są też w kręgu naszych działań pomocowych. To kredyty dla tych, którzy byli ubezpieczeni choćby na taką minimalną stawkę 0,5%. To dla tych, którzy mieli ubezpieczoną przynajmniej połowę. Mówię tutaj o potencjalnej pomocy, bo dzisiaj niepoważne byłoby też mówienie o konkretnej pomocy skierowanej w dane miejsca, bo będziemy to wszystko mieli najpierw zweryfikowane, a później będziemy mogli mówić o konkretnej pomocy. Ja mówię o potencjalnej. Wchodzą w grę także ulgi w opłaceniu bieżących składek na ubezpieczenia społeczne. To też jest jeden z takich elementów. Mówimy też o takiej pomocy, która mogłaby przewidywać odroczenie i rozłożenie na raty płatności z tytułu umów sprzedaży i dzierżawy nieruchomości Zasobu Własności Rolnej Skarbu Państwa. Tutaj wchodzą w grę także ulgi w opłatach czynszu. Mówimy także o tym, że może to być ulga w podatku rolnym. Więcej resort będzie mógł powiedzieć, kiedy będzie to wszystko sprawdzone. Ja tylko dodam, że tutaj wyjątkową aktywnością wykazuje się minister Czesław Siekierski, który odbył już co najmniej kilka spotkań z poszkodowanymi. Był i na Lubelszczyźnie, i w województwie świętokrzyskim, można tutaj wymieniać wiele miejsc, które odwiedził w ostatnich 2 tygodniach minister Czesław Siekierski. Resort rolnictwa prowadzi dialog z organizacjami rolniczymi, ze związkami i to wszystko, szukanie tych rozwiązań jest także budowane w dialogu. Ja tylko dodam, że do tej pory widzimy duże natężenie takich działań atmosferycznych. Są braki, jeżeli chodzi o dobry system ubezpieczeń, bo to on powinien być odpowiedzią na to. Nie zostały przygotowane takie przepisy w poprzednich latach. Teraz resort rolnictwa, widząc to wszystko, co się dzieje, widzi jeszcze pilniejszą potrzebę stworzenia odpowiednich przepisów, tak żeby te ubezpieczenia były i żeby one funkcjonowały. A ja mogę z pełną odpowiedzialnością powiedzieć, że po oszacowaniu szkód przez komisję podjęte zostaną decyzje odnośnie do uruchomienia dodatkowych form wsparcia. Odpowiadając na to pytanie, warto też podkreślić, że to nie tylko gospodarstwa, to nie tylko rośliny, lecz także, tak jak powiedziałem po mojej dzisiejszej rozmowie z szefem naszego resortu, to rodziny, które zasługują na to, żeby państwo podało im rękę w tej trudnej sytuacji. My to widzimy, dostrzegamy i będziemy starali się wszystkim tym, którzy tego potrzebują, pomóc, będziemy starali się, żeby ta pomoc do nich dotarła. W tym roku resort rolnictwa już uruchomił prawie 5 mld zł na różnego rodzaju pomoc rozbitą na różne sektory, 5 mld zł, które trafiają dodatkowo do polskich rolników z powodu licznych wypłat. Dodam też tylko krótką odpowiedź, ona zaraz będzie uzupełniona, jeżeli chodzi o to, co stało się m.in. w Gnieźnie. Ja też jestem reprezentantem mieszkańców Gniezna z tego powodu, że m.in. oni głosowali na mnie. Byłem tam 2 dni temu, rozmawiałem z prezydentem Gniezna, rozmawiałem ze starostą Gniezna. Tam nie tylko żołnierze byli zaangażowani. Ja z mównicy sejmowej, z tego miejsca chcę podziękować także harcerzom, którzy tam byli zaangażowani w pomoc wszystkim mieszkańcom, którzy też w takim zrywie społecznym ruszyli, by pomóc tym, którzy najbardziej ucierpieli. Będąc tam i widząc tę potrzebę, też starałem się zaopatrzyć mieszkańców w urządzenia do osuszania budynków. Dostali oni taką możliwość, dostali 20 takich urządzeń na następne dni, by mogli osuszać swoje budynki. Faktycznie jest tam potrzebna pomoc. Wiem, że na drugą część tego pytania będzie jeszcze rozbudowana odpowiedź. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Zanim udzielę głosu panu posłowi, chciałem przywitać młodzież ze Szkoły Podstawowej im. mjr. Henryka Sucharskiego w Sierakowie. Witam was serdecznie.</utt>
      <utt t="reaction">Oklaski</utt>
      <utt t="norm">Chciałem wam powiedzieć, że ja też chodziłem do szkoły podstawowej im. mjr. Henryka Sucharskiego, ale nie w Sierakowie. Przyjechaliście na zaproszenie pana posła Jakuba Rutnickiego, którego też pozdrawiamy. Bardzo proszę, pan poseł Wiesław Różyński.</utt>
    </speech>
    <speech speaker="Poseł Wiesław Różyński">
      <utt t="norm">Panie Marszałku! Panie Ministrze! Szanowni Państwo Posłowie! Wczoraj zwróciłem się z wnioskiem o debatę właśnie na temat tej trudnej sytuacji, w jakiej znaleźli się rolnicy w niektórych regionach naszego kraju. Ja mówię szczególnie o Lubelszczyźnie. Chciałbym powiedzieć, że to, co spotkało mieszkańców powiatów opolskiego, kraśnickiego, części powiatu lubelskiego… Mówimy o gradzie. Ludzie doznali naprawdę bardzo dużych strat i znaleźli się w tragicznej sytuacji, bo oprócz owoców stracili również krzewy, krzaki, które przez lata trzeba będzie odbudowywać. To jest właśnie strata dla całych rodzin i należy im pomóc. Firmy ubezpieczeniowe ubezpieczają – to informacje od rolników – albo od gradu, albo od mrozu. Był mróz i grad, czyli dwukrotnie zostali poszkodowani.</utt>
      <utt t="reaction">Dzwonek</utt>
      <utt t="norm">Na początku maja mróz, później grad. I myślę, że jak najbardziej… Ja wczoraj zwracałem się o pomoc do Ministerstwa Finansów, by jak najszybciej przekazać pomoc rzeczową i finansową tym rodzinom, bo są bez środków. Kredyty, panie ministrze, oni już mają, i nie wiemy, czy ktoś im jeszcze będzie mógł udzielić kolejnych kredytów. Tak że mieszkańcy są tym zaniepokojeni, plantatorzy i rolnicy. Dotyczy to również Włodawy. Powiat włodawski nawiedziła bardzo… chyba 150 l na 1 m2. Tragiczna sytuacja była w budynkach, ale przede wszystkim w uprawach kukurydzy, w uprawach zbóż. Tam też powinna być udzielona pomoc. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Bardzo proszę, panie ministrze. 3 minuty, jakbym mógł prosić, ale jak będzie dłużej, to też nic się nie stanie.</utt>
    </speech>
    <speech speaker="Sekretarz Stanu w Ministerstwie Rolnictwa i Rozwoju Wsi Michał Kołodziejczak">
      <utt t="norm">Będzie niestety krócej. Doskonale zdajemy sobie sprawę z powagi tej sytuacji. Wiemy, że sytuacja dla wielu gospodarstw jest trudna, i będziemy starali się pomóc wszystkim w takim wymiarze, by te gospodarstwa mogły utrzymać płynność finansową. Wiemy, że ta pomoc może być też różna, w różnej formie skierowana do w różnym stopniu poszkodowanych osób. Wiemy też, że nigdy taka pomoc nie zaspokoi wszystkich w pełnym wymiarze. To jest trudne i zdajemy sobie z tego sprawę. Ja mogę tylko zapewnić o tym, że będziemy starali się jak najlepiej to wszystko wypełnić. W tej chwili mogę tylko też dodać, że resort rolnictwa zdaje egzamin, jeżeli chodzi o pomaganie tym, którzy mają potrzebę takiej pomocy i wyciągnięcia ręki. O tym świadczy te prawie 5 mld, które do tej pory zostało uruchomione. To jest dużo pieniędzy, które też pokazują, że rząd, koalicja 15 października nie zostawia ludzi w potrzebie samych sobie. Myślę, że to jest też ważna informacja, żeby uciąć wszelkie spekulacje, powielane czasem tutaj przez tę stronę sali sejmowej. Nigdy takie wydarzenia nie powinny dzielić, raczej powinny łączyć nas wszystkich, żeby pomagać. Mówił tutaj pan poseł o kredytach, że to nie dla wszystkich, niektórzy mają już te kredyty. Ja też doskonale zdaję sobie z tego sprawę, ale mówię tutaj o konieczności rozbicia tej pomocy i różnej pomocy, która będzie kierowana. I faktycznie w różnych miejscach kraju możemy jeszcze spodziewać się tego, co się stanie. Obserwujemy dobrze, co się dzieje, będziemy też rozmawiać z innymi ministerstwami, resortami o możliwej pomocy i dla miast, i dla wiosek, bo to jest konieczne. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Przechodzimy do następnego pytania. Zada je pan poseł Tadeusz Tomaszewski z klubu parlamentarnego Lewicy. To pytanie będzie w sprawie pomocy rządu dla miasta Gniezna i powiatu gnieźnieńskiego w usuwaniu skutków nawałnicy deszczowo-gradowej z dnia 20 maja 2024 r. To pytanie jest skierowane do prezesa Rady Ministrów, a odpowie z upoważnienia prezesa Rady Ministrów podsekretarz stanu w Ministerstwie Spraw Wewnętrznych i Administracji pan minister Wiesław Leśniakiewicz. Bardzo proszę, panie pośle. Pan poseł Tadeusz Tomaszewski jest gdzieś?</utt>
      <utt t="interrupt" by="Poseł Joanna Scheuring-Wielgus">Jest, jest.</utt>
      <utt t="norm">To proszę włączyć… Pan poseł Tadeusz Tomaszewski, z Gniezna zresztą.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoka Izbo! 20 maja pierwszą stolicę Polski, miasto Gniezno nawiedziła nawałnica, która cechowała się przede wszystkim ogromnymi opadami deszczu i gradem, ale także silnym wiatrem. W ciągu 2 godzin południowych spadły na miasto prawie 84 l na 1 m2, czyli wielokrotnie została przekroczona norma miesięczna. Silny deszcz, gradobicie spowodowały zalanie miejskich ulic, ale także zostały podtopione i zalane placówki oświatowe, domy kultury, przestrzeń miejska jak parki, obiekty sportowe, obiekty handlowe, również cmentarze czy mieszkania. To wszystko spowodowało, że na dzień dzisiejszy potrzeba jest solidarności państwa – funduszy celowych – z władzami samorządowymi miasta Gniezna i powiatu gnieźnieńskiego, z przedsiębiorcami, z mieszkańcami. Chcę podkreślić, że w czasie tego wyjątkowego wydarzenia pogodowego bardzo sprawnie działały służby, podlegające zarówno prezydentowi, jak i staroście – Państwowa Straż Pożarna, 30 jednostek ochotniczych straży pożarnych z powiatu gnieźnieńskiego i powiatu poznańskiego, harcerze. Warto też podkreślić, powiedzieć o solidarności mieszkańców z ratownikami, przedstawicieli firm i instytucji. Teraz nadchodzi czas policzenia strat i zmierzenia się z kosztami. Dlatego chciałbym zapytać przedstawicieli rządu, jakie mamy systemowe rozwiązania, które po takich sytuacjach mogą wesprzeć władze samorządowe</utt>
      <utt t="reaction">Dzwonek</utt>
      <utt t="norm">, mogą wesprzeć przedsiębiorców i obywateli w usuwaniu skutków powodzi, tego podtopienia i gradobicia, ale także w bieżącym ich funkcjonowaniu, bo wielu z nich straciło środki na działalność gospodarczą czy bieżące funkcjonowanie. Stąd potrzebna jest teraz solidarność państwa z mieszkańcami, podmiotami i władzami samorządowymi miasta Gniezna. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Proszę, panie ministrze.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Panie Marszałku! Wysoka Izbo! Okres letni, przede wszystkim maj, czerwiec, a potem lipiec, to jest właściwie okres wzmożonych działań ratowniczych związanych właśnie z anomaliami pogodowymi, czego doświadczamy w ostatnich dniach. Średnio dobowo w ostatnim okresie mamy ok. 500 interwencji związanych z usuwaniem skutków tego typu zdarzeń. Wczoraj było 550 tego rodzaju działań prowadzonych przez straż pożarną, a w okresie 20–21 maja było to 500–600 interwencji, w tym również na terenie województwa wielkopolskiego, w mieście Gniezno, które było najbardziej dotknięte tą sytuacją, oprócz rolników oczywiście, o których była mowa przed momentem. Państwo jest przygotowane na prowadzenie działań związanych z całym procesem zarządzania kryzysowego i takie czynności były realizowane w każdym miejscu, które tego wymagało, w tym również na terenie województwa wielkopolskiego, z dużym zaangażowaniem zarówno samorządu, jak i organów wojewódzkich. Wczoraj rozmawiałem z panem prezydentem, z panią wojewodą na temat tego, w jaki sposób możemy systemowo udzielić pomocy, państwo bowiem jest na taką okoliczność przygotowane. Aktualnie w dyspozycji tylko ministra spraw wewnętrznych są 172 mln na zabezpieczenie usuwania skutków klęsk żywiołowych, w tym dotyczących infrastruktury, dedykowane dla samorządów, które ewentualnie oczekują takiej pomocy. Oczywiście dzieje się to na podstawie określonych procedur związanych z uzyskaniem tej pomocy, z wykorzystaniem możliwości, które są po stronie i samorządu, i województwa samorządowego. Aktualnie, według danych, które posiadam, prezydent miasta dysponuje 900 tys. zł na pomoc dla mieszkańców i na odbudowę własnej infrastruktury, również 405 tys. dysponuje powiat. Natomiast wojewoda aktualnie ma do dyspozycji 2,5 mln zł na uruchomienie własnej rezerwy celowej na usuwanie skutków klęski żywiołowej. Na podkreślenie zasługuje również fakt, że jeśli chodzi o działania związane z usuwaniem skutków klęski, to nie są tylko i wyłącznie te działania w pierwszej fazie, związane z bezpośrednim użyciem sił i środków krajowego systemu ratowniczo-gaśniczego. Krajowy system ratowniczo-gaśniczy jest przygotowany na tego typu działania, są przygotowywane odwody. W przypadku Gniezna właściwie całe prace związane z usuwaniem skutków albo pomocą mieszkańcom realizowane były przez siły lokalne, czyli powiaty, chyba tylko trzy jednostki były dysponowane z województwa. Na podkreślenie zasługuje również fakt użycia Wojsk Obrony Terytorialnej, które przybyły na miejsce. To nie jest bowiem tylko kwestia momentu, w którym mamy opad, ale również tego drugiego etapu, pomocy mieszkańcom w czyszczeniu, udrażnianiu kanałów, bezpośredniej pomocy mieszkańcom tych budynków, które były zalane. Oczywiście są określone procedury z tym związane. W pierwszej kolejności jest możliwość dysponowania 6 tys. dla każdego gospodarstwa, które zostało dotknięte skutkami tego zdarzenia. Określona osoba musi wystąpić o taką pomoc. Aktualne informacje, które mam od pani wojewody: na taką pomoc na razie liczą trzy rodziny, w jednym przypadku było wystąpienie o pomoc doraźną i zasiłek dla rodziny w kwocie 6 tys., natomiast jeśli chodzi o pomoc na remonty lub odbudowę budynku mieszkalnego, był jeden wniosek na 200 tys. i jeden wniosek na 100 tys. To są te wnioski, które na dzień dzisiejszy wpłynęły do urzędu wojewódzkiego i które będą rozpatrywane, bo muszą przyjść komisje, dokonać szacowania strat. Jak wspomniałem, rozmawiałem również z panem prezydentem miasta, który właśnie wskazał, że też rozpoczynają cały proces szacowania tych zniszczeń, które miały miejsce na terenie miasta, i na tej podstawie podejmie decyzję, czy wystąpi o pomoc rządową, czy mu wystarczą środki, które są w jego dyspozycji. Tak jak powiedziałem, środki rządowe na pomoc są przygotowane. Wszystkim samorządom, które oczekują na pomoc, to nie tylko Gniezno, ale również i pozostałe obszary… Tak jak powiedziałem na wstępie, mamy 172 mln do dyspozycji samorządu. Również w każdym takim przypadku jesteśmy gotowi udzielać pomocy fizycznej poprzez właśnie krajowy system ratowniczo-gaśniczy, poprzez podmioty ochotniczych straży pożarnych, żeby pomagać mieszkańcom przy czyszczeniu, myciu. Ze swojego doświadczenia wiem, jaka to jest ciężka praca, niezbędna do realizacji. Widać było zresztą ogromne zaangażowanie, o czym mówił pan minister, harcerze byli zaangażowani, również wojsko. To jest właściwie taka systemowa pomoc, która jest w każdym przypadku udzielana mieszkańcom, kiedy zachodzi taka potrzeba. Oczywiście należy się liczyć z tym, że w kolejnych dniach będziemy mieć takie trudne sytuacje pogodowe. Stąd kluczowym elementem jest komunikacja ze społeczeństwem. Komunikaty Instytutu Meteorologii i Gospodarki Wodnej przekładamy potem na cały system powiadamiania mieszkańców o sytuacji, która może wystąpić w danym terenie. Chcielibyśmy, żeby one były kierowane z dużym wyprzedzeniem, ale nie zawsze jest to możliwe, ta sytuacja pogodowa bowiem czasami zmienia się z godziny na godzinę, a czasami z minuty na minutę. Tego typu zjawiska będą występowały na naszym terenie i one występowały też w latach poprzednich, czego doświadczaliśmy w różnych regionach. Dobrze przygotowane państwo to takie, które skutecznie udziela pomocy, i dzisiaj właściwie mamy wszystkie instrumenty przygotowane do tego, by właściwie reagować, właściwie nieść pomoc, w tym również materialną, w sytuacjach, w których taka potrzeba zaistnieje. Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Grzegorz Braun…</utt>
      <utt t="interrupt" by="Poseł Tadeusz Tomaszewski">Jeszcze, jeszcze, jeszcze dodatkowe.</utt>
      <utt t="norm">A, jeszcze, bardzo proszę. Myślałem, że już pan zadał dwa od razu.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Szanowny Panie Ministrze! To prawda, że dobrze przygotowane na sytuacje kryzysowe państwo to takie, które działa w dniu kryzysu, a także ma instrumenty wsparcia zarówno dla obywateli, przedsiębiorców, jak i dla samorządów po kryzysie. Tutaj wspomniał pan o rezerwie będącej w gestii ministra spraw wewnętrznych i administracji, ale też bardzo liczymy na pomoc ministra edukacji, bo część placówek oświatowych została podtopiona i są określone straty. Są też straty w placówkach kultury, w jednym domu pomocy społecznej i placówkach związanych z funkcjonowaniem powiatowego centrum pomocy rodzinie. A więc tych obszarów dotkniętych przez nawałnicę jest wiele. Ważne jest to, o czym pan wspomniał, czyli ta solidarność w tym pierwszym dniu i następnych dniach, m.in. poprzez udział wojska.</utt>
      <utt t="reaction">Dzwonek</utt>
      <utt t="norm">To jest taka psychologiczna pomoc, również oddziałująca na mieszkańców. Stąd uprzejma prośba, żeby można było uruchomić wszystkie te kanały pomocy dla poszczególnych obszarów życia społecznego, gospodarczego, także jeżeli chodzi o indywidualną pomoc dla mieszkańców, co już się dzieje. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Znam pana posła Tomaszewskiego. To twardy zawodnik, walczący o ludzi ze swojego okręgu. Tak że proszę się nie dziwić. Bardzo proszę, panie ministrze.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Bardzo dziękuję za to uzupełniające pytanie. Oczywiście wszystkie te placówki, które oczekują na taką pomoc, zapewne ją uzyskają. Natomiast jeszcze odniosę się troszkę do statystyki, bowiem otrzymaliśmy rano informację od komendanta wojewódzkiego, który wskazał, ile tych obiektów zostało dotkniętych tymi zdarzeniami. To były prawie 53 budynki wielorodzinne, zalane piwnice, posesje. Budynków jednorodzinnych było 45. Tam straż pożarna prowadziła działania ratownicze. Budynków handlowo-usługowych było 17. Drogi, ulice – 14 obszarów zalanych. Budynków oświatowych było 11, a garaży, tych garaży podziemnych – 9. Z tego wynika, że ta skala zagrożenia albo właściwie zniszczenia jest dosyć duża. Oczywiście pamiętamy o tym, że w tych obiektach, w garażach znajdowały się samochody, pojazdy, że znajdował się tam inny sprzęt. Stąd też myślę, że jeżeli faktycznie ta rezerwa, która dzisiaj jest w dyspozycji wojewody, także jeżeli chodzi o to, czym dysponuje miasto, będzie niewystarczająca, to oczywiście będzie stosowny wniosek do ministra finansów, który po prostu wyraża zgodę na uruchomienie tej rezerwy w stosunku do samorządu. Jeżeli takie wnioski przyjdą, na pewno zostaną uruchomione środki właściwe odnośnie do zapotrzebowania, które będzie po stronie samorządu lokalnego. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Przechodzimy do następnego pytania. Pan poseł Grzegorz Braun z Konfederacji zada pytanie w sprawie członków Rady Ministrów i pracowników administracji rządowej posiadających obywatelstwo inne niż polskie. To pytanie jest skierowane do prezesa Rady Ministrów, w imieniu którego odpowie szef służby cywilnej pani minister Anita Noskowska-Piątkowska. Bardzo proszę, panie pośle, o zadanie pytania.</utt>
    </speech>
    <speech speaker="Poseł Grzegorz Braun">
      <utt t="norm">Szczęść Boże! Pani Minister! Kłania się Konfederacja. Pod koniec kwietnia zapytałem pana ministra Sikorskiego, który tutaj wygłaszał swoje exposé, o to, kto w kierownictwie jego resortu byłby posiadaczem więcej niż jednego polskiego paszportu. Ku mojemu zaskoczeniu, bo myślałem, że będzie się bardziej wykręcał, pan minister Sikorski wskazał natychmiast swojego wiceministra Bartoszewskiego i poinformował, że posiada on brytyjski paszport, ale – dodał od razu minister Sikorski – to przecież sojusznik, więc wyraził przypuszczenie, że nie będę miał nic przeciwko temu. Otóż mam, ponieważ sądzę, że z jednej strony najważniejsza kwestia to jest swoistość polskiego interesu, polskiej racji stanu. Swoistość, a zatem nie tożsamość z racją i interesem jakiegokolwiek innego państwa. I to jest pierwsza kwestia. A druga to jest ewentualny konflikt interesu samego Władysława Teofila Bartoszewskiego, jego ewentualne, wewnętrzne rozdarcie, bo przecież musi on pozostawać lojalnym obywatelem, poddanym korony brytyjskiej, skoro korona brytyjska wyposażyła go w paszport brytyjski i tego paszportu mu nie odbiera. Skoro zatem jest on lojalnym poddanym brytyjskim, to jakżeż może reprezentować interesy Rzeczypospolitej Polskiej, narodu polskiego w relacjach nie tylko z samą koroną, ale także z państwami od korony zależnymi?</utt>
      <utt t="reaction">Dzwonek</utt>
      <utt t="norm">I w związku z tym zainspirował mnie minister Sikorski do zadania pytania o to, jak sprawy mają się w ogóle w administracji rządowej. Czy wielu tam macie takich posiadaczy obcych paszportów jak minister Bartoszewski? Bardzo proszę, pani minister, o odsłonięcie tej rzeczywistości.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie.</utt>
    </speech>
    <speech speaker="Poseł Grzegorz Braun">
      <utt t="norm">Dziękuję, panie marszałku.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo, panie pośle. Zrobiło się miło. Bardzo proszę.</utt>
    </speech>
    <speech speaker="Szef Służby Cywilnej Anita Noskowska-Piątkowska">
      <utt t="norm">Panie Marszałku! Wysoka Izbo! Odpowiadając na pytanie panów posłów w sprawie innych niż polskie obywatelstw członków Rady Ministrów i pracowników administracji rządowej, czyli mówimy o członkach korpusu służby cywilnej, których jest ponad 119 tys., informuję, że takie dane nie są zbierane i nie są przetwarzane w Kancelarii Prezesa Rady Ministrów, więc takich danych nie posiadam. Natomiast wydaje mi się, że ważne jest, żeby podkreślić, że posiadanie przez obywatela polskiego więcej niż jednego obywatelstwa co do zasady, z małymi wyjątkami, nie jest przesłanką do ograniczania praw obywatelskich, w tym możliwości dostępu do służby publicznej. I na tym bym skończyła. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pytanie dodatkowe, panie pośle.</utt>
    </speech>
    <speech speaker="Poseł Grzegorz Braun">
      <utt t="norm">Jednak historyczny moment, coś niesłychanego, coś niesłychanego. Pan premier i pani szefowa służby cywilnej, poinformowani wcześniej, że zadajemy takie pytanie, nie uznali za stosowne przygotować się do odpowiedzi. Pani minister wystąpiła tutaj po to, żeby powiedzieć, że nie odpowie. Zatem wzywam panią minister do tego, byście państwo odrobili lekcje. Bardzo proszę pana marszałka o zobowiązanie pani minister do dostarczenia odpowiedzi klubowi Konfederacja na piśmie. Bardzo proszę. Jeśli państwo nie przetwarzacie takich danych, to je przetwórzcie. Ja pytam bardzo konkretnie: Kto jeszcze poza wiceministrem Bartoszewskim jest lojalny wobec innych państw, a zatem może znajdować się w konflikcie lojalności wobec</utt>
      <utt t="reaction">Dzwonek</utt>
      <utt t="norm">państwa polskiego? Może dla urozmaicenia, jeszcze jedna prośba, panie marszałku, jeśli pan pozwoli. Będę również zainteresowany danymi zbiorczymi dotyczącymi poprzednich kadencji i poprzednich rządów. Tak z 10 lat może np. pani minister zechce sprawdzić, kto był nosicielem obcych paszportów, a jednocześnie należał do rządu i podległych rządowi jednostek. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Bardzo proszę, pani minister.</utt>
    </speech>
    <speech speaker="Szef Służby Cywilnej Anita Noskowska-Piątkowska">
      <utt t="norm">Panie Marszałku! Wysoka Izbo! Ja tylko w uzupełnieniu. Tak jak powiedziałam, takich danych nie zbieramy i nie przetwarzamy w Kancelarii Prezesa Rady Ministrów, dlatego że nie ma do tego podstawy prawnej. Jeżeli nie ma podstawy prawnej, to organy władzy publicznej nie mogą zbierać takich danych. Byłoby to zbieranie nadmiarowe i mogłoby być niezgodne z prawem, dlatego takich danych nie zbieramy i nie przetwarzamy. Tyle mogę powiedzieć. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo, pani minister.</utt>
      <utt t="interrupt" by="Poseł Grzegorz Braun">Panie marszałku, czy pan pozwoliłby mi 30 sekund jeszcze?</utt>
      <utt t="norm">Nie, nie pozwolę. Przechodzimy do następnego pytania. Następne pytanie zadadzą posłowie Joanna Borowiak i Waldemar Andzel z Klubu Parlamentarnego Prawo i Sprawiedliwość. Pytanie to dotyczy opóźnienia w podziale środków na zakup samochodów ratowniczo-gaśniczych dla jednostek OSP oraz ich wysokości zaplanowanej przez Ministerstwo Spraw Wewnętrznych i Administracji na 2024 r. To pytanie jest skierowane do ministra spraw wewnętrznych i administracji. Odpowie podsekretarz stanu w Ministerstwie Spraw Wewnętrznych i Administracji pan minister Wiesław Leśniakiewicz. Bardzo proszę panią poseł Joannę Borowiak o zadanie pytania.</utt>
    </speech>
    <speech speaker="Poseł Joanna Borowiak">
      <utt t="norm">Dziękuję. Panie Marszałku! Wysoki Sejmie! Nikogo nie trzeba przekonywać, że ochotnicze straże pożarne są formacją jedyną w swoim rodzaju. Działają społecznie na zasadzie wolontariatu, niosą ratunek dla życia i zdrowia ludzkiego, dla mienia ludzkiego. Dla Prawa i Sprawiedliwości było oczywiste, że priorytetem jest wsparcie dla państwowej, ale także dla ochotniczej straży pożarnej, i w lutym zawsze, każdego roku druhowie czekali na listę nowych wozów strażackich. Było to bardzo często dla nich najważniejsze, czy otrzymają nowy samochód, czy nie. I tylko w ubiegłym roku, przypomnę, dofinansowaliśmy zakup 675 samochodów. Ale przyszła zmiana, przyszedł nowy rząd i tutaj również pojawiła się zmiana. Druhowie niecierpliwili się, dopytywali w MSWiA, dopytywali wszędzie, gdzie mogli, i otrzymali informację taką lakoniczną, to jest cytat: Informujemy, że nadal trwają uzgodnienia w tym zakresie. Mało tego, otrzymali również informację, o tym, że w bieżącym roku uda się dofinansować zakup ok. 230 pojazdów dla jednostek OSP. To naprawdę jest niewiele. Przypomnę – 675 tylko w ubiegłym roku. Byłam trochę zszokowana, kiedy weszłam na stronę Ministerstwa Spraw Wewnętrznych i Administracji – tu zwracam się do obecnego pana ministra – i zobaczyłam taką zakładkę: nowe wozy strażackie. Mówię: jest, nareszcie jest, bo mamy przecież koniec maja, a to powinno być w lutym. Okazuje się, że tak, jest lista wozów strażackich, ale na 2023 r., podpisana przez ministra Macieja Wąsika. Panie ministrze, z czego wynika to drastyczne i karygodne opóźnienie? I mam prośbę: proszę przedstawić strażakom, którzy czekają na te informacje, kiedy mogą spodziewać się listy nowych wozów i jaka będzie kwota dofinansowania na ten rok. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Bardzo proszę, panie ministrze.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Panie Marszałku! Wysoka Izbo! Odpowiadam na pytanie, które pani zadała: jakie są środki przeznaczone w bieżącym roku na dofinansowanie z budżetu państwa zakupu pojazdów. W bieżącym roku na to zadanie zostało przeznaczone 262 mln zł. W tym zakresie będziemy dofinansowywać ok. 292 pojazdy, biorąc pod uwagę określone kryteria, które są dla nas kluczowe. Kończymy z kryteriami rozdawania samochodów na zasadach uzgodnień między osobami, między strażakami, a czasami osobami zajmującymi ważne stanowiska albo będącymi posłami. Podeszliśmy nareszcie do tego rzeczowo, szukając właściwych kryteriów oceny przydatności przekazania określonego samochodu dla jednostki OSP. Ja widzę potrzeby dofinansowania i wspierania ochotniczych straży pożarnych, bo ja się z tego ruchu wywodzę i ruch strażacki dobrze znam, ale boleję nad tym, że samochody otrzymywały jednostki OSP, które raz albo dwa razy w roku wyjeżdżają, a jednostki o dużym obciążeniu… Powiem wprost, czasami z przyczyn politycznych gminy nie otrzymywały tego wsparcia.</utt>
      <utt t="interrupt" by="Poseł Joanna Borowiak">To nieprawda. Proszę nie insynuować.</utt>
      <utt t="norm">Parę przykładów mogę przedstawić, jeśli będzie taka potrzeba. Wzięliśmy pod uwagę przy dzisiejszym wskazywaniu wsparcia dla jednostek OSP kluczowe kryteria związane ze stopniem zagrożenia gminy, po drugie, z dotychczasową aktywnością ochotniczej straży pożarnej w akcjach ratowniczo-gaśniczych, w tym średni udział w działaniach w ostatnich 3 latach. Potem braliśmy również pod uwagę liczbę strażaków w OSP uprawnionych do udziału w działaniach ratowniczych, którzy ewentualnie mogą uczestniczyć w działaniach, posiadając określone przeszkolenie, badania lekarskie, ubezpieczenie. Braliśmy również pod uwagę ilość ratowników kierowców, którzy są w ochotniczych strażach pożarnych, czyli dostępność tych, którzy tymi pojazdami muszą kierować i dowozić szczęśliwie strażaków do działań. Braliśmy również pod uwagę wiek pojazdów, które są w tej ochotniczej straży pożarnej, która ubiegała się o dofinansowanie, i możliwości garażowania pojazdu, żeby nie było takiej sytuacji, że samochód trafia do jednostki i trzeba przebudowywać garaż, bowiem nie jest ona przygotowana na przyjęcie pojazdu. Takie przypadki miały miejsce. Braliśmy pod uwagę również liczbę pojazdów kupowanych dla gmin w latach 2021–2023, bowiem były gminy, które miały sześciokrotne dofinansowanie w tym okresie, a były gminy, które w ogóle nie były dofinansowywane. Ten element też braliśmy pod uwagę. Braliśmy pod uwagę również stopień dofinansowania zakupu przez jednostkę samorządu terytorialnego. Te wszystkie elementy trzeba było zebrać i skonfigurować, trzeba było dokonać analizy. Stąd nastąpił pewien element opóźnienia w całym procesie rozdysponowywania środków między poszczególne jednostki OSP. Według informacji, którą otrzymałem od komendanta głównego, te informacje już trafiły do komendantów wojewódzkich, do poszczególnych gmin. Dzisiaj się okazuje, że część gmin, które deklarowały chęć zakupu, nie podejmuje się tego zadania. Stąd trzeba będzie zrobić kolejną weryfikację i dofinansować te jednostki, które naprawdę tego oczekują. Nie może być takiej sytuacji, że gmina w ogóle nie partycypuje w zakupie pojazdu, bo takie przypadki również miały miejsce. Pamiętajmy, że to jest cały proces dofinansowania. To dofinansowanie jest realizowane z trzech źródeł. Krajowy system ratowniczo-gaśniczy to pierwsze źródło. Wspomaga głównie jednostki z krajowego systemu ratowniczo-gaśniczego. Druga część – i w tym roku z tego źródła idzie prawie 46 mln zł – idzie na dofinansowanie z budżetu państwa. To są środki przeznaczane na dofinansowanie pozostałych jednostek, tych, które nie są w krajowym systemie ratowniczo-gaśniczym. Są również środki pochodzące z narodowego i wojewódzkich funduszy ochrony środowiska. Ta kwota jest na poziomie 38 227 tys. Oczywiście wskazaliśmy, jaką kwotę bierzemy pod uwagę przy dofinansowaniu zakupu pojazdu pożarniczego. I tak w stosunku do ciężkich samochodów ratowniczo-gaśniczych brano pod uwagę 1400 tys. To mniej więcej średnia kwota brana pod uwagę przy wskazywaniu kwoty, która będzie przekazywana na OSP. Ale określiliśmy również pewną granicę dla samochodu lekkiego i samochodu średniego. Dla samochodu średniego tę kwotę przyjęliśmy na poziomie 1200 tys., natomiast lekkiego – na poziomie 440 tys. Dzisiaj sytuacja wygląda tak, że komendanci wojewódzcy już mają wiedzę, które gminy uzyskają wsparcie, natomiast oczekujemy zwrotnej informacji, że gmina jest przygotowana na dofinansowanie, że są środki wystarczające na zrealizowanie tego zadania. Mam nadzieję, że ten ostatni element spowoduje, że te pieniądze trafią do tych jednostek, które naprawdę oczekują wsparcia ze strony państwa i które są istotne z punktu widzenia zabezpieczenia operacyjnego, a zabezpieczenie operacyjne budowane jest przede wszystkim w oparciu o gradient czasu dotarcia do osoby poszkodowanej. To są te priorytety, którymi dzisiaj się kierowaliśmy</utt>
      <utt t="reaction">Dzwonek</utt>
      <utt t="norm">przy przyjmowaniu zasad dofinansowywania jednostek ochotniczych straży pożarnych.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Waldemar Andzel.</utt>
    </speech>
    <speech speaker="Poseł Waldemar Andzel">
      <utt t="norm">Dziękuję. Panie Marszałku! Wysoka Izbo! Panie Ministrze! Oczywiście nie jesteśmy zadowoleni z odpowiedzi. Sam pan powiedział, ile chcecie dofinansować, a ile myśmy w zeszłym roku… Choćby 675 samochodów. Druhowie już was podsumowują, i to bardzo krytycznie. Jestem w terenie, jestem posłem, druhem, strażakiem, wiceprzewodniczącym parlamentarnego zespołu strażaków, tak jak obecna tu pani poseł. Jeszcze chciałem dopytać o młodzieżowe drużyny pożarnicze. Chcemy wiedzieć, jakie dodatkowe środki będą przeznaczane na młodzieżowe drużyny. Dzięki nam te młodzieżowe drużyny powstały. Dzięki rządowi Prawa i Sprawiedliwości w 2022 r. było 25 mln dofinansowania, w 2023 r. – 40 mln. To były rządowe pieniądze przeznaczane na młodzieżowe drużyny pożarnicze. Były jeszcze dodatkowe dotacje na ten cel z wojewódzkich funduszy ochrony środowiska i gospodarki wodnej. Bardzo bym prosił, żeby się do tego ustosunkować. Będziemy także występowali</utt>
      <utt t="reaction">Dzwonek</utt>
      <utt t="norm">z interpelacją, z prośbą o odpowiedź na piśmie, które to gminy politycznie nie dostawały – bo to jest skandaliczna wypowiedź ze strony pana ministra. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję. Panie ministrze, proszę.</utt>
    </speech>
    <speech speaker="Podsekretarz Stanu w Ministerstwie Spraw Wewnętrznych i Administracji Wiesław Leśniakiewicz">
      <utt t="norm">Rozpocznę od jednej kwestii. Otóż gdyby nie podjęto decyzji o dofinansowaniu samorządów lokalnych z tytułu frekwencji pożarowej, tych dofinansowań byłoby znacznie więcej. Cały czas byłem krytyczny co do przekazywania środków na rozwój ochotniczych straży pożarnych…</utt>
      <utt t="interrupt" by="Poseł Joanna Borowiak">Pana zdanie nie jest…</utt>
      <utt t="norm">…nie w oparciu o operacyjne zabezpieczenia, ale w oparciu o inne standardy. Standard oparty na frekwencji nie jest elementem budowania bezpieczeństwa całej społeczności lokalnej. Gdyby te środki zostały przeznaczone nie tylko dla tych… Przyjęto zasadę, że jednak te środki trafią do tych gmin, które ewentualnie miały najlepszą frekwencję, ale to nie będzie się nazywać: bitwa o remizy, tylko: środki na poprawę bezpieczeństwa lokalnej społeczności. W tym roku te środki w wysokości 176 mln trafią do tych gmin. Tam będą również dofinansowane zakupy pojazdów pożarniczych, bo otworzyliśmy również tę ścieżkę. To pójdzie nie tylko na poprawę funkcjonalności remiz, ale również na sprzęt niezbędny w straży pożarnej, w tym na zakup pojazdów. Zapewne liczba tych pojazdów zwiększy się w oparciu o te środki, które będą w tym zakresie przekazane. Natomiast jeżeli chodzi o młodzieżowe drużyny pożarnicze, to w tym roku ta kwota będzie oscylowała w granicach 5 mln. Ona głównie pójdzie z firm ubezpieczeniowych.</utt>
      <utt t="interrupt" by="Poseł Joanna Borowiak">O Jezu…</utt>
      <utt t="norm">Dlaczego? Była deklaracja po stronie pana ministra oświaty, że w tym roku w budżecie, w ministerstwie oświaty będzie 40 mln. Tylko tych pieniędzy nie zaprojektowano na młodzieżowe drużyny pożarnicze.</utt>
      <utt t="interrupt" by="Poseł Joanna Borowiak">Wstydźcie się, panie ministrze – 5 mln.</utt>
      <utt t="norm">Może będziemy się wstydzić dopiero wtedy, kiedy my będziemy decydowali o budżecie na kolejne lata i na elementy, które są niezbędne do rozwoju ochotniczych straży pożarnych.</utt>
      <utt t="interrupt" by="Głos z sali">A nie wstyd wam, że na kampanie wydawaliście? Tego się wstydźcie. Ofiary przestępstw okradać, na kampanie…</utt>
      <utt t="interrupt" by="Głos z sali">40 mln zł.</utt>
      <utt t="norm">Ale 40 mln zł, które były zaprojektowane, a nie ma ich w budżecie.</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Pani się nie odzywa, bo pani się już wystarczająco skompromitowała.</utt>
      <utt t="norm">Dziękuję uprzejmie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Przechodzimy do następnego pytania. Posłanki Mirosława Nykiel oraz Kamila Gasiuk-Pihowicz z Klubu Parlamentarnego Koalicja Obywatelska zadadzą pytanie w sprawie działań podjętych w związku z ujawnionym fikcyjnym zatrudnieniem pracowników w Rządowym Centrum Legislacji w trakcie rządów PiS. To…</utt>
      <utt t="reaction">Gwar na sali</utt>
      <utt t="norm">Ale posłuchajcie, możecie się pokłócić na zewnątrz? Będzie miło.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">To pytanie będzie zadane prezesowi Rady Ministrów, w imieniu którego odpowie minister, członek – Rady Ministrów pan Maciej Berek, którego serdecznie witam. Pani poseł Mirosława Nykiel, Koalicja Obywatelska.</utt>
    </speech>
    <speech speaker="Poseł Mirosława Nykiel">
      <utt t="norm">Dziękuję bardzo. Panie Marszałku! Panie Ministrze! Wysoka Izbo! Rządowe Centrum Legislacji…</utt>
      <utt t="reaction">Gwar na sali</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przepraszam na chwilę panią poseł. Słuchajcie, panowie posłowie i ministrowie… Halo, panowie! Panie ministrze!</utt>
    </speech>
    <speech speaker="Poseł Mirosława Nykiel">
      <utt t="norm">Panowie, pan marszałek do panów mówi.</utt>
      <utt t="reaction">Gwar na sali, dzwonek</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panowie, przeszkadzacie. Dajcie ludziom pracować.</utt>
    </speech>
    <speech speaker="Poseł Mirosława Nykiel">
      <utt t="norm">Dziękuję bardzo, panie marszałku.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Proszę bardzo.</utt>
    </speech>
    <speech speaker="Poseł Mirosława Nykiel">
      <utt t="norm">Rządowe Centrum Legislacji, w skrócie RCL, to jednostka organizacyjna podległa prezesowi Rady Ministrów, która zapewnia kancelarii premiera koordynację działalności legislacyjnej, jednak szef RCL-u za czasów PiS, a obecnie poseł tej partii pan Krzysztof Szczucki rozumiał chyba ten skrót inaczej. Myślę, że jako rządowe centrum leniuchowania. Jak się bowiem okazało, minister Szczucki zatrudnił sześć osób, które nie przepracowały ani godziny.</utt>
      <utt t="interrupt" by="Głos z sali">Proszę nie kłamać.</utt>
      <utt t="norm">Wypłacono im łącznie 900 tys. zł wynagrodzenia.</utt>
      <utt t="interrupt" by="Głos z sali">Tak, tak, oczywiście ma pani rację.</utt>
      <utt t="norm">Znalazła się jednak, Wysoka Izbo, jedna pracowita pszczółka, która może przez poczucie winy albo strach przed odpowiedzialnością postanowiła trochę popracować: łącznie 4 godziny przez cały 2023 r. Skąd taka szczodrość pana Szczuckiego? Może to rodzina, jak w przypadku wielu polityków PiS?</utt>
      <utt t="interrupt" by="Głos z sali">Twoja.</utt>
      <utt t="norm">Nie. Pan Szczucki potrzebował po prostu ludzi do prowadzenia własnej kampanii wyborczej. Byli tam bowiem działacze młodzieżówki PiS i studenci uczelni o. Rydzyka, z którego okręgu, zupełnym przypadkiem, pan Szczucki kandydował do Sejmu. Jednak zatrudnienie to nie jedyny wskaźnik, który w RCL-u magicznie wzrósł przed wyborami. Koszty wykorzystania samochodów służbowych wzrosły z 90 tys. zł do 130 tys. zł. Było też 13 delegacji służbowych do okręgu wyborczego pana Szczuckiego z łącznej liczby 16. Wydano 120 tys. zł na gadżety i organizację eventów, a jakże, w okręgu pana Szczuckiego. To są liczby, które mówią same za siebie. Panie Ministrze! Mam pytanie: Czy w przedmiotowej sprawie wykorzystywania środków publicznych instytucji państwowych do prowadzenia kampanii wyborczej przez pana Krzysztofa Szczuckiego zostało już złożone zawiadomienie do</utt>
      <utt t="reaction">Dzwonek</utt>
      <utt t="norm">prokuratury? Czy audyty analogiczne do tych przeprowadzonych w RCL-u są również prowadzone w innych jednostkach podległych Kancelarii Prezesa Rady Ministrów? Jeśli tak, to kiedy poznamy wyniki tych audytów? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Zapraszam pana ministra. Pani poseł, 4 godziny rocznie to nie jest mało, to naprawdę nie jest mało, można się zmęczyć.</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Głos z sali">Za 12,5 tys. zł miesięcznie.</utt>
      <utt t="norm">Bardzo proszę, panie ministrze.</utt>
    </speech>
    <speech speaker="Minister – Członek Rady Ministrów Maciej Berek">
      <utt t="norm">Panie Marszałku! Wysoka Izbo! Zanim odpowiem wprost na pytanie zadane przez panią poseł, chciałbym dodać jeszcze kilka informacji, które moim zdaniem są istotne, żeby ten obraz, który został upubliczniony w wyniku audytu przeprowadzonego w wewnętrznym centrum legislacji, był obrazem precyzyjnym. Po pierwsze, chcę powiedzieć, że pan Krzysztof Szczucki, poseł Prawa i Sprawiedliwości, w czasie, w którym był prezesem Rządowego Centrum Legislacji, osobiście zdecydował o powstaniu tej komórki organizacyjnej, której miał za chwilę powierzyć szczególne zadania związane z obsługą jego osoby, a nie Rządowego Centrum Legislacji. Zdecydował o powołaniu tej komórki, wskazał, kto ma być w niej zatrudniony, na jakich warunkach. Wydawał polecenia e-mailowo albo SMS-owo, z pominięciem procedur, które obowiązywały w Rządowym Centrum Legislacji. Osoby, które zostały zatrudnione, nie miały żadnych kwalifikacji do wykonywania tych zadań, które zostały im przypisane, tak jak każdemu pracownikowi się je przypisuje po zatrudnieniu. Co więcej, te osoby wykonywały zadania, realizując polecenia bezpośrednio prezesa RCL-u, z pominięciem struktury służbowej, w szczególności z pominięciem dyrektora departamentu, w którym rzekomo były zatrudnione. Mówię o tym także dlatego, że pan prezes Szczucki, pan poseł PiS-u Krzysztof Szczucki w tej chwili mówi, że za realizację zadań pracowników odpowiadają dyrektorzy. Myślę, że trzeba mieć trochę odwagi: jeżeli się już wyjęło tych pracowników spod odpowiedzialności dyrektora, to nie wypada w tej chwili mówić, że za to, co oni robili, odpowiada dyrektor, bo ten dyrektor został przez pana prezesa Szczuckiego pozbawiony tej odpowiedzialności. Co robili ci pracownicy? Tak naprawdę ich zadanie polegało na obsłudze wydarzeń z udziałem pana posła Krzysztofa Szczuckiego w okresie, kiedy był prezesem Rządowego Centrum Legislacji. To były aktywności, które były podejmowane zarówno przed formalnym rozpoczęciem kampanii wyborczej, jak i już po tej dacie wyznaczonej kalendarzem wyborczym w czasie kampanii wyborczej, i trudno je powiązać z tym, co należy do ustawowych zadań RCL-u. Bo Rządowe Centrum Legislacji jest wykreowane ustawą o Radzie Ministrów i zadania tej jednostki są określone w ustawie o Radzie Ministrów. Pracownicy – i to jest udokumentowane w audycie, który został upubliczniony – obsługiwali bezpośrednio wydarzenia, które sprowadzały się do różnego rodzaju wizyt gospodarskich. Przed chwilą rozmawialiśmy o wyposażeniu jednostek OSP. Tak, chodzi m.in. o słynne przekazywanie samochodów strażackich jednostkom w obecności pana prezesa Rządowego Centrum Legislacji. Byłem prezesem Rządowego Centrum Legislacji i przez 8 lat nie przyszło mi do głowy, że asystowanie przy wręczaniu wozów strażackich mieści się w zakresie moich obowiązków. Jeśli tak jest, to najwyraźniej czegoś nie dopełniłem. Pan prezes w asyście tych pracowników przecinał wstęgi, odwiedzał przedsiębiorstwa, burmistrzów, wójtów, proboszczów, oczywiście prowadził konferencje, w tym konferencje, na których zapowiadał kongres: wielka Polska. Niewątpliwie to zadanie związane z działalnością Rządowego Centrum Legislacji. Otwierał swoje biuro społeczne, nie biuro RCL-u, zresztą RCL nie ma struktury terenowej. To było biuro społeczne Krzysztofa Szczuckiego i w tym asystowały mu w sensie formalnym osoby, które były pracownikami Rządowego Centrum Legislacji. Ale jest jeszcze lepiej: te osoby rozdawały ulotki wyborcze i prowadziły konferencje prasowe osób kandydujących na posłów z list PiS-u w czasie, w którym były zatrudnione jako pracownicy Rządowego Centrum Legislacji. Jeśli chodzi o te informacje, które pani poseł podała, a które w tej chwili pojawiają się trochę w mediach, to tak, to jest prawda. Kilka faktów. To dotyczy kilku osób. Dane tych osób były anonimizowane, więc ja też będę to przedstawiał w taki sposób, żeby nie wiązać określonych parametrów z konkretnymi osobami. Jedna z osób zatrudniona bez pracy zdalnej, czyli z obowiązkiem świadczenia pracy stacjonarnie, pojawiła się przez 1/4 dni, w których powinna była się pojawić w pracy. Rozkład czasu pracy miała ustalony tak, że powinna rozpoczynać pracę między godz. 14 a godz. 16, a kończyć między godz. 18 a godz. 20. Dość nietypowe pory jak na pracę urzędu takiego typu jak RCL. Ale i tak pojawiła się przez 1/4 z tych dni, przy czym 1/3 tych wejść była na mniej niż godzinę. To jest ustalone na podstawie rejestru wejść i wyjść Rządowego Centrum Legislacji. Można by pomyśleć, że pomimo tego, że nie miała pracy zdalnej, jednak wykonywała tę pracę zdalnie. Nie, dlatego że w całym 2023 r. ta osoba 10 razy zalogowała się do służbowego komputera, z czego 80% to były logowania poza czasem pracy, więc prawdopodobnie w trochę innym celu niż sprawdzenie, co być może się pojawiło na poczcie służbowej. Inna osoba. Logowanie do komputera służbowego, przykłady: cztery razy we wrześniu, pięć razy w październiku. W przypadku tej osoby w audycie stwierdzono niezgodność listy obecności, która jest formalnie wypełniana i jest podstawą do wypłaty wynagrodzenia z rejestracją czasu wejścia i wyjścia do budynku. Inna osoba, która miała tzw. telepracę, pracę zdalną przez 3 miesiące. Przez te 3 miesiące pracy zdalnej, czyli wykonywanej za pomocą narzędzi do komunikacji na odległość, zalogowała się do komputera 18 razy. Wykonywała tę pracę chyba nie tylko zdalnie, ale telepatycznie</utt>
      <utt t="reaction">Dzwonek</utt>
      <utt t="norm">, bo inaczej się po prostu nie da. Już kończę, panie marszałku. Podsumowanie danych przedstawionych szczegółowo w raporcie, który został upubliczniony, zaprezentowany, jest następujące.</utt>
      <utt t="interrupt" by="Poseł Ryszard Terlecki">Czas się nie liczy, panie marszałku?</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Już pan tu nie siedzi, nie liczy się, panie marszałku.</utt>
    </speech>
    <speech speaker="Minister – Członek Rady Ministrów Maciej Berek">
      <utt t="norm">Po pierwsze, naszym zdaniem, doszło tutaj do dużych nieprawidłowości w procedurze zatrudniania i wykorzystania pracowników.</utt>
      <utt t="interrupt" by="Głos z sali">Pieniędzy nie liczyliście…</utt>
      <utt t="norm">Po drugie, te elementy, które zostały wskazane w raporcie, wskazują na podejrzenie popełnienia przestępstwa i zawiadomienie w tej sprawie zostało już skierowane przez prezesa Rządowego Centrum Legislacji. Po kolejne, te okoliczności wskazują także na wysokie prawdopodobieństwo popełnienia czynu, który stanowi naruszenie dyscypliny finansów publicznych i takie zawiadomienie będzie też skierowane. Po jeszcze kolejne, panie marszałku, Wysoka Izbo, ten materiał jeszcze jest analizowany, dlatego że aktywności, które są realizowane w ramach kampanii wyborczej, a nie są finansowane przez komitety wyborcze, mogą być uznane za nielegalne, niezgodne z prawem finansowania kampanii wyborczej, co powinno podlegać ocenie Państwowej Komisji Wyborczej. Decyzje w tym zakresie zostaną jeszcze podjęte. I odpowiem na pytanie pani poseł o pozostałe audyty. One są prowadzone we wszystkich miejscach. Niestety skala tego, z czym się mierzymy, powoduje, że zamiar bardzo szybkiego zaprezentowania tych danych trochę się nam weryfikuje w czasie. Będziemy na bieżąco informowali o wszystkich sprawach, w miarę jak one będą w udokumentowany w sposób ustalane. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Kamila Gasiuk-Pihowicz. Bardzo proszę.</utt>
    </speech>
    <speech speaker="Poseł Kamila Gasiuk-Pihowicz">
      <utt t="norm">Panie Marszałku! Panie Ministrze! Afera Szczuckiego jest twardym dowodem na to, że PiS łamał prawo, żeby za wszelką cenę wygrać wybory i móc dalej oszukiwać i kraść. Porównanie budżetów kandydatów demokratycznej opozycji z nielegalnie chociażby przekazanym 1 mln zł na pracujących w kampanii pracowników, setkami tysięcy na gadżety, samochody – to wszystko pokazuje, w jak trudnych warunkach przyszło nam wygrać te wybory. Polacy i Polki nie dali się oszukać. Bardzo wam za to dziękujemy. Pokazaliście, że miejsce tych ludzi jest poza polskim parlamentem, poza władzą. Dziękujemy.</utt>
      <utt t="interrupt" by="Głos z sali">W Brukseli.</utt>
      <utt t="norm">Ale zgodnie z przepisami Kodeksu wyborczego komitety wyborcze złożyły już sprawozdania finansowe. W odniesieniu do większości z nich komisja nie podjęła jeszcze decyzji. Dlatego informacje, wydaje mi się, mogące świadczyć o tych nieprawidłowościach w sprawozdaniach finansowych komitetów wyborczych mają istotne znaczenie dla właściwego wykonania obowiązku nałożonego</utt>
      <utt t="reaction">Dzwonek</utt>
      <utt t="norm">przez Sejm na PKW. Dlatego pytam pana ministra: Czy poza zgłoszeniem zawiadomienia do prokuratury poinformował pan lub zamierza poinformować Państwową Komisję Wyborczą o stwierdzonych nieprawidłowościach?</utt>
      <utt t="reaction">Oklaski</utt>
      <utt t="interrupt" by="Głos z sali">Tak jest.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo.</utt>
      <utt t="reaction">Wypowiedź poza mikrofonem</utt>
      <utt t="interrupt" by="Poseł Kamila Gasiuk-Pihowicz">Złodzieje, złodzieje!</utt>
      <utt t="interrupt" by="Głos z sali">Pozdrawiamy, a my – Prawo i Sprawiedliwość.</utt>
      <utt t="norm">Bardzo proszę, panie ministrze.</utt>
    </speech>
    <speech speaker="Minister – Członek Rady Ministrów Maciej Berek">
      <utt t="norm">Panie Marszałku! Wysoka Izbo! Pani Poseł! Tak, rozmawiałem dziś po analizie tego materiału z prezes Rządowego Centrum Legislacji z prośbą o precyzyjne zidentyfikowanie okoliczności, które mogą wskazywać… Mówimy o bardzo poważnych konsekwencjach, wszyscy na tej Izbie są tego świadomi, dlatego poprosiłem o bardzo precyzyjne zidentyfikowanie, czy istnieje ryzyko, podejrzenie, że mogło dojść do finansowania kampanii wyborczej z budżetu państwa z części: Rządowe Centrum Legislacji. Jeśli to zostanie formalnie potwierdzone, tak żeby można było Państwowej Komisji Wyborczej to wskazać, niezwłocznie, w najbliższym czasie taka informacja zostanie do PKW przekazana. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Kamila Gasiuk-Pihowicz">Bardzo dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Przechodzimy do następnego pytania. Pan marszałek Ryszard Terlecki oraz pani poseł Barbara Bartuś z Klubu Parlamentarnego Prawo i Sprawiedliwość zadadzą pytanie w sprawie katastrofalnego stanu zbiornika wodnego w Rożnowie, konieczności stopniowego oczyszczenia jeziora, a także udostępnienia go turystom, co miałoby duże znaczenie dla dochodów gmin położonych nad akwenem lub w jego pobliżu. To pytanie będzie zadane ministrowi infrastruktury, w imieniu którego odpowie podsekretarz stanu w Ministerstwie Infrastruktury pan minister Przemysław Koperski. Panie marszałku, bardzo proszę. Musi pan włączyć guziczek.</utt>
    </speech>
    <speech speaker="Poseł Ryszard Terlecki">
      <utt t="norm">Panie Ministrze! Zbiornik czy Jezioro Rożnowskie to jedno z najpiękniejszych, ale też najbardziej atrakcyjnych turystycznie miejsc w Małopolsce, dramatycznie zdegradowane. Z różnych powodów: z jednej strony zaśmiecenia, z drugiej strony wieloletniego zamulenia, któremu w żaden sposób nie przeciwdziałano. W minionym roku liczne grono mieszkańców okolicznych gmin złożyło petycję do różnych instytucji, w tym do rządu i do Sejmu, postulującą rozpoczęcie prac nad rewaloryzacją tego zbiornika i zawierającą propozycję czy sugestię, że Tauron, czyli właściciel czerpiący zyski z elektrowni, mógłby jakąś część swoich zysków – tam była mowa o 2% – przeznaczyć na ratowanie tego zbiornika. Ta petycja trafiła do Sejmu, a następnie kilkudziesięciu posłów, nie tylko z Małopolski, bo to jest problem też innych zbiorników w kraju, wystąpiło do rządu z postulatem zajęcia się tą sprawą. W ostatnich miesiącach funkcjonowania rządu Mateusza Morawieckiego ta sprawa została, z tego, co wiem, jakoś podjęta. Moje pytanie: Czy dziś, w nowej sytuacji, jest jakaś szansa na to, żeby to ważne miejsce z punktu widzenia turystyki i dochodów okolicznych gmin mogło zostać</utt>
      <utt t="reaction">Dzwonek</utt>
      <utt t="norm">przywrócone do stanu używalności?</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Panie ministrze, bardzo proszę.</utt>
    </speech>
    <speech speaker="Podsekretarz Stanu w Ministerstwie Infrastruktury Przemysław Koperski">
      <utt t="norm">Panie Marszałku! Wysoka Izbo! Bardzo dziękuję za to pytanie. Przedstawię kilka informacji, a potem postaram się odpowiedzieć na te kwestie, które pan marszałek był uprzejmy poruszyć w swoim wystąpieniu. Zbiornik zlokalizowany jest na rzece Dunajec w województwie małopolskim, w powiecie nowosądeckim. Pełni funkcję energetyczną, przeciwpowodziową. Na zaporze działa elektrownia o mocy 50 MW zarządzana przez Tauron Ekoenergia. Chcę powiedzieć, panie marszałku, że były podjęte działania w wyniku tej petycji, ale te działania sprowadziły się do tego, że przeprowadzono kontrolę na tym zbiorniku. Ta kontrola odbyła się w czasie, kiedy szefem RZGW w Krakowie był pan Radosław Radoń, prezesem Wód Polskich – Krzysztof Woś, ministrem infrastruktury do spraw gospodarki wodnej – Marek Gróbarczyk, a ministrem infrastruktury – Alvin Gajadhur. W tym czasie tę kontrolę przeprowadzono. Jest protokół z 12 grudnia 2023 r. i z tego protokołu wynika, że stan techniczny jest dobry, stan bezpieczeństwa pod względem mechanicznym też nie stwarza żadnych zagrożeń dla mieszkańców. W związku z tym teza, że tu jest katastrofalna sytuacja, nie znajduje odzwierciedlenia w tym protokole, podpisanym w czasie, kiedy był poprzedni rząd. Postarałem się oczywiście wejść troszeczkę głębiej w temat, dlatego wystąpiłem… Ten protokół jest oczywiście do wglądu, panie marszałku, można go zobaczyć, ale wydaje mi się, że nie ma podstaw do tego, żeby podważać jego wiarygodność. Wystąpiłem również do Tauronu z prośbą o przygotowanie informacji, co dzieje się w tym zakresie. Tauron potwierdza, że sytuacja na zbiorniku rożnowskim jest dobra, że stan urządzeń jest dobry co do zasady, stan niektórych urządzeń dostateczny, ale zapewnia jego dalsze bezpieczne użytkowanie zgodnie z przeznaczeniem. Chcę również podkreślić – to wynika z tego pisma, które skierował do mnie Tauron – że spółka ponosi jednak dodatkowe koszty, które są związane z usuwaniem zanieczyszczeń powstających wskutek naturalny oraz wskutek aktywności ludzkiej, które przepływają do zbiornika z pobliskich gmin, z miejscowości leżących wokół, a nawet ze Słowacji. Jest to kilkaset ton odpadów rocznie, które spółka Tauron utylizuje. Rozumiem teraz ideę – o niej nie słyszałem – dotyczącą przekierowania 2% środków finansowych na rzecz lokalnej społeczności, na rzecz utrzymania lepszej sytuacji wokół tego zbiornika. W związku z tym postaram się ten temat sprawdzić i państwu wnioskodawcom udzielić odpowiedzi na piśmie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Barbara Bartuś.</utt>
    </speech>
    <speech speaker="Poseł Barbara Bartuś">
      <utt t="norm">Dziękuję. Panie Marszałku! Wysoka Izbo! Panie Ministrze! Tak jak pan wspomniał, ten zbiornik ma zadanie przeciwpowodziowe, to też elektrownia. Ale zwracamy uwagę, że to jest także miejsce wcześniej bardzo wykorzystywane turystycznie i wbrew temu, co pan mówi – że Tauron odpisał, że wszystko jest w porządku, że taki jest raport – wystarczy pojechać nad to jezioro i zobaczyć, ile tam śmieci. Mieszkańcy apelują o rekultywację zbiornika, która jest konieczna. Konieczne jest sprzątanie na bieżąco tych śmieci, ale ze względu na to, że to jezioro jest trochę zabrudzone, opadają wody i są plany głównie przeciwpowodziowe i te dotyczące wykorzystania odnośnie do produkcji energii, gminy nie mogą czerpać dochodów z turystyki, nie można tego jeziora w pełni udostępnić. I właśnie prośba, prośba też mieszkańców, aby Tauron dzielił się z okolicznymi gminami, ale też aby uwzględnić walor turystyczny, żeby to jezioro mogło być wykorzystywane</utt>
      <utt t="reaction">Dzwonek</utt>
      <utt t="norm">, bo to jest nasza perełka w tamtym rejonie. Bardzo proszę, panie ministrze, o zajęcie się tym tematem.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Panie ministrze, czy pan na początku werbalnie się zajmie, czy potem jakoś jeszcze? Proszę bardzo.</utt>
    </speech>
    <speech speaker="Podsekretarz Stanu w Ministerstwie Infrastruktury Przemysław Koperski">
      <utt t="norm">Bardzo dziękuję, panie marszałku. Szanowni Państwo! Szanowna Pani Poseł! Prawda jest taka, że był czas, ostatnie 8 lat, żeby zająć się tym tematem. Nie można w tej chwili przerzucać tej odpowiedzialności na obecne władze spółki czy na obecną administrację, skoro w tym zakresie te działania w ostatnich 8 latach nie zostały podjęte. Chcę podkreślić, że to za czasów państwa rządów odbyła się kontrola tego zbiornika, ja nie mam wątpliwości co do protokołu. Jeżeli państwo macie te wątpliwości, mogę je przekazać, może być jeszcze raz przeprowadzona taka kontrola, aczkolwiek wydaje mi się, że nie ma podstaw do podważania wiarygodności tych dokumentów w tym czasie, kiedy te osoby, o których mówiłem wcześniej, sprawowały funkcje kierownicze. Do tego elementu, o którym mówił pan marszałek Terlecki, odniosę się w formie pisemnej. Dziękuję uprzejmie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Prosił mnie pan, żeby pozdrowić uczniów, ale uczniów nie ma.</utt>
      <utt t="interrupt" by="Poseł Krystyna Skowrońska">To jak się pojawią.</utt>
      <utt t="norm">No dobrze. Przechodzimy dalej. Posłowie Dariusz Joński i Marta Wcisło z Koalicji Obywatelskiej…</utt>
      <utt t="interrupt" by="Głos z sali">O, to będzie śmiesznie.</utt>
      <utt t="norm">…zadadzą pytanie w sprawie doniesień dotyczących dramatycznej sytuacji PKP Cargo i zagrożenia utratą płynności finansowej spółki w związku z działaniami rządu PiS w ubiegłych latach. To pytanie będzie zadane ministrowi infrastruktury, w imieniu którego odpowie podsekretarz stanu w Ministerstwie Infrastruktury pan minister Piotr Malepszak. Bardzo proszę, pan poseł Dariusz Joński. Proszę, Darku.</utt>
    </speech>
    <speech speaker="Poseł Dariusz Joński">
      <utt t="norm">Dziękuję. Panie Marszałku! Panie Ministrze! Wysoka Izbo! Mówimy o drugiej największej firmie transportowej i operatorze transportowym w Unii Europejskiej. Mówimy o firmie, która od 2013 r. jest notowana na giełdzie. Mówimy w końcu o firmie, która w 2015 r. zatrudniała 20 tys. ludzi, po 8 latach rządów PiS zatrudnia 13 tys. osób. Mówimy o PKP Cargo. Co się takiego stało, że po 8 latach rządów PiS ta świetna firma, z której byliśmy wszyscy dumni, straciła płynność finansową albo traci ją na naszych oczach? Żeby zadać konkretne pytania ministrowi, przedstawię kilka faktów, które w jakiś sposób to zobrazują. 8 lat rządów PiS-u. Zobowiązania na koniec 2023 r. – 4600 mln, wzrost o prawie 220%. Zadłużenie na koniec 2023 r. – uwaga – 2 mld zł. Popatrzmy na wartość spółki. Pamiętam, że kiedy spółka wchodziła na giełdę w 2014 r., Jarosław Kaczyński zorganizował konferencję przed PKP Cargo i mówił, że wartość wyceny jest za niska, że akcje spółki są za bezcen, że jest zbyt niska cena za akcję. Wtedy wynosiło to w granicach 70 zł. Popatrzmy, jak to wygląda dzisiaj. Otóż w 2015 r. cena akcji to 90 zł, w 2023 r. to 14 zł. No to jeszcze wartość spółki. W 2015 r., kiedy Platforma Obywatelska i PSL oddawały tę firmę, kiedy PiS wygrywało wybory, wartość spółki to 4,5 mld zł. Dzisiaj, po 8 latach rządów PiS – 600 mln zł. Jeśli chodzi o udział w rynku</utt>
      <utt t="reaction">Dzwonek</utt>
      <utt t="norm">, to w 2015 r. – 56%. Dzisiaj, po 8 latach – 33%. Sytuacja jest fatalna. Dobrze, że jest nowy zarząd. Chcę podziękować za te podjęte decyzje, choć jak patrzę na zarobki byłego pana prezesa, byłego posła PiS-u, który tam zarządzał przez ostatnie 2 lata, to tylko za rok 2023 to 794 tys. zł. Prawie 800 tys. zł za to, do czego doprowadził. To jest kurs akcji za ostatnie 8 lat. Nie muszę nikomu mówić, jaki jest spadek. Pytanie jest następujące. To jest strategiczna spółka z punktu widzenia również bezpieczeństwa. W wypadku wojny ta spółka, która ma 40 tys. wagonów, mogłaby pomóc Polsce i byłaby strategiczna. Kto i kiedy odpowie za zniszczenie tej firmy? Pytam pana ministra: Kto i kiedy? Drugie pytanie: Jak ta obecna sytuacja w spółce, do której doprowadzili politycy PiS-u, wpływa na stan bezpieczeństwa kraju? Dziękuję bardzo.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Krzysztof Bosak</utt>
    </speech>
    <speech speaker="Wicemarszałek Krzysztof Bosak">
      <utt t="norm">Do odpowiedzi zapraszam pana ministra. Odpowiada podsekretarz stanu w Ministerstwie Infrastruktury pan Piotr Malepszak.</utt>
    </speech>
    <speech speaker="Podsekretarz Stanu w Ministerstwie Infrastruktury Piotr Malepszak">
      <utt t="norm">Panie Marszałku! Wysoka Izbo! Szanowni Państwo! Pan poseł Joński właściwie w bardzo mocnych i konkretnych liczbach podsumował problem PKP Cargo, jeśli chodzi o ostatnie lata. Spadek, bardzo znaczący spadek wartości spółki, bardzo duża utrata udziału w rynku i tutaj podkreślę jeszcze ten element rynku, który był rynkiem stabilnym, bo mówimy o sytuacji, przewozy towarowe kształtują się w ostatnich 10 latach w przedziale od 220 do 250 mln t. One wykazują sporą stabilizację. Na tym rynku stabilnych przewozów Cargo traci udziały z 56% do 33%. Szanowni Państwo! Co się stało? Tych elementów możemy wymienić kilka, bardzo zasadniczych. Podkreślę kilka najbardziej istotnych. Podkreślam też działanie spółki na bardzo konkurencyjnym rynku. To nie jest rynek monopolisty. To jest rynek, na którym działa aktywnie ponad 20 podmiotów, na rynku przewozów towarowych. Wszelkie kumulacje złych działań w sferze zarządczej, mówiąc o inwestycjach, w sferze zarządczej, mówiąc o kadrach i jakości kadr, w sferze zarządczej, jeśli chodzi o podejmowane decyzje handlowe – to wszystko na tak konkurencyjnym rynku będzie miało odzwierciedlenie w sytuacji przedsiębiorstwa. Jeśli chodzi o to, co mamy, bo właściwie wiemy, co mamy, i wiemy, jakie działania podejmuje dzisiaj już nowy, jeszcze nie w pełni nowy zarząd, tylko zarząd tymczasowy delegowany z rady nadzorczej, to są to oczywiście działania, które mają zapobiec dalszemu pogłębianiu się złej sytuacji związanej ze wzrostem kosztów i spadkiem wskaźników związanych z efektywnością. Szanowni Państwo! Jest jeden bardzo istotny element, który warto w tej układance podkreślić, związany z tymi ostatnimi latami, ponieważ on w mojej ocenie jest takim elementem, który funkcjonuje, możemy to podkreślać, jako pewien akademicki przykład, jak nie zarządzać przedsiębiorstwem. Chodzi o bardzo duży udział i bardzo duże znaczenie w procesie podejmowania decyzji przez związki zawodowe. Szanowni Państwo! Nie można na rynku konkurencyjnym pozwalać na tego typu sytuacje, w których związki zawodowe decydują o tym, jak funkcjonuje firma. To automatycznie, praktycznie kończy się katastrofą i kończy się sytuacją, z której dzisiaj musimy wyprowadzać Cargo na prostą. Wierzę, że te działania skończą się powodzeniem. Chociaż trzeba sobie jasno powiedzieć, że ta sytuacja, z którą mamy do czynienia, jest faktycznie trudna. Trwają działania nowego zarządu, tymczasowego zarządu. Wczoraj ogłoszony został konkurs na wyłonienie nowego zarządu. Chcemy, żeby do końca czerwca firma miała nowy profesjonalny zarząd, który podejmie działania restrukturyzacyjne. Obecnie jesteśmy w czasie, gdy właściwie codziennie odkrywamy jakieś kolejne elementy tej układanki. To są, podkreśliłem, błędne decyzje handlowe, błędne decyzje inwestycyjne, m.in. inwestowanie w tabor, który wychodzi z rynku, na który nie ma zapotrzebowania, na pewnego rodzaju przewozy. Te inwestycje bardzo mocno pogrążyły wynik finansowy spółki. Jeśli chodzi o kwestie audytowe, to tutaj też należy podkreślić bardzo znaczący wzrost wynagrodzeń, ale też bardzo znaczący wzrost zatrudnienia, szczególnie w ostatnich miesiącach 2023 r., osób na średnim szczeblu zarządzania i wysokim szczeblu zarządzania z wysokimi wynagrodzeniami. Podkreślam raz jeszcze, ten element będzie lekcją dla innych spółek, będzie lekcją dla spółek Skarbu Państwa, będzie lekcją dla innych przedsiębiorstw, jak nie zarządzać, jak nie podejmować polityki kadrowej, jak zarządzać profesjonalnie, jak zatrudniać osoby, które znają rynek, znają sytuację branży, w której zarządzają. Decyzje nie są podejmowane w sposób odwrotny od zapotrzebowania, jakie kształtuje rynek, a w obszarach: finansowym, organizacyjnym, kadrowym, handlowym mieliśmy do czynienia z sytuacją, że PKP Cargo idzie w zupełnie przeciwnym kierunku niż podejmowane działania na rynku, podkreślam raz jeszcze, rynku stabilnych przewozów towarowych. Chociaż oczywiście w ministerstwie infrastruktury chcemy, aby udziały przewozów towarowych na kolei znacząco rosły w kolejnych latach. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Uzupełniające pytanie zadaje pani poseł Marta Wcisło. Proszę bardzo, pani poseł.</utt>
    </speech>
    <speech speaker="Poseł Marta Wcisło">
      <utt t="norm">Panie Marszałku! Panie Ministrze! Wysoka Izbo! PKP Cargo – strategiczna spółka, kiedyś 50%, a nawet 60% rynku przewozowego, zatrudniająca 20 tys. osób, mająca 40 tys. wagonów, płynność finansową. Ale to już było, to historia. A jest 4600 mln zobowiązań i 2 mld straty na koniec 2023 r. Ale mimo tak gigantycznych strat wielkie rozdawnictwo, sponsoring dla uprzywilejowanych i znajomych. Chaos zarządzania PiS-owskich nominatów i tysiące zwolnień. Kiedyś PKP Cargo zatrudniało 20 tys., ostatnio niecałe 13 tys. Ale są i przyjęcia, są przyjęcia dla wybranych. Tak jak mówił pan minister, kadry kierownicze i gigantyczne zarobki, mimo gigantycznych strat, gigantyczne zarobki, w tym dla pana prezesa, ale też zatrudnienie dla nominata pana Kaczyńskiego</utt>
      <utt t="reaction">Dzwonek</utt>
      <utt t="norm">, tego od zaręczyn, dla jego taty, który odpowiada za tabor, tabor, który kurczy się i wyprzedaje. Pytam: Panie ministrze, czy prawdą jest, że sprzedawane były wagony i lokomotywy jako złom, a złomem nie były? Czy osoby, które za to odpowiadają i za sytuację w spółce, będą pociągnięte do odpowiedzialności? Czy jest plan naprawczy, ratunkowy, restrukturyzacji dla spółki? Czy po wykolejeniu przez rządy PiS wróci PKP Cargo na tory lidera przewozów kolejowych?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam do odpowiedzi pana ministra. Niemniej jednak zanim udzielę panu głosu, chciałbym przywitać przysłuchującą się naszym obradom wycieczkę uczniów z klas 8B i 8A Szkoły Podstawowej nr 33 im. Stefana Batorego w Krakowie, goszczących tutaj na zaproszenie pana posła Pawła Śliza. Witamy serdecznie.</utt>
      <utt t="reaction">Oklaski</utt>
      <utt t="norm">Witam też drugą wycieczkę uczniów, niestety nie wiem, z jakiej szkoły. Również witamy serdecznie drugą grupę, która przysłuchuje się naszym obradom.</utt>
      <utt t="reaction">Oklaski</utt>
      <utt t="norm">Oddaję głos panu ministrowi. Proszę bardzo, panie ministrze, proszę o odpowiedź.</utt>
    </speech>
    <speech speaker="Podsekretarz Stanu w Ministerstwie Infrastruktury Piotr Malepszak">
      <utt t="norm">Panie Marszałku! W dużym skrócie: jeśli chodzi o dokończenie kwestii Cargo, nie możemy tej sprawy pozostawić bez działań, które właściwie doprowadzą do sytuacji, gdzie będziemy mieli wskazanych winnych tego zamieszania, tego upadku. Dzisiaj skupiamy się oczywiście bardziej na tym, żeby spółkę wyciągnąć z tego bagna, żeby się odbiła od dna. Nie ukrywamy, że ten nowy, tymczasowy zarząd już podjął bardzo konkretne decyzje w tym obszarze – jak już podkreślałem – głównie związane z ograniczeniem kosztów. Chcemy w czerwcu wybrać profesjonalny zarząd. Toczą się już działania związane z audytami i pełnym rozpoznaniem, tak żebyśmy w kolejnych miesiącach mogli przedstawić pełną sytuację dotyczącą spółki. Podkreślam raz jeszcze: te elementy odnoszą się do wszystkich obszarów działalności Cargo. To jest i obszar kadrowy, i obszar decyzji handlowych, decyzji inwestycyjnych. Tutaj mamy do czynienia z pełnym spektrum złych decyzji. Oczywiście te kwestie, które też bardzo mocno pogłębiły sytuację kryzysową, związane były z nakazem porzucenia kontrahentów i wożenia węgla – o tym nie możemy zapomnieć. Wożenie węgla swoją drogą, ale firma porzuciła kontrakty, które miała z wieloletnimi kontrahentami, porzuciła kontrakty zyskowne. Powiedziałbym, że skala złych decyzji, jeśli chodzi o Cargo, narastała w ostatnich latach i dzisiaj skutkuje to tymi negatywnymi liczbami. Jeśli spojrzy się na to już pewne odbicie, które miało miejsce, pozytywny aspekt całej sprawy i działalności tego zarządu jeszcze tymczasowego, za chwilę – nowego, widać, że rynek pozytywnie odbiera działania, które podjęliśmy. Mamy już wzrost, odbicie wartości spółki na giełdzie. Liczę na to, że Cargo wróci do mocnego udziału w rynku i będzie spółką, która będzie czempionem rynku kolejowych przewozów towarowych w Polsce, będę bardzo mocno pilnował tej sprawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Przechodzimy do kolejnego pytania w sprawach bieżących do rządu. To pytanie także będzie skierowane do ministra infrastruktury. Zapraszam do zadania pytania posła Jerzego Polaczka.</utt>
    </speech>
    <speech speaker="Poseł Jerzy Polaczek">
      <utt t="norm">Panie Marszałku! Panie Ministrze! W ostatnich latach Polska w wyniku systematycznego spadku liczby zabitych, rannych i wypadków drogowych uzyskała pozycję lidera. Dzięki współpracy rządu i parlamentu odnieśliśmy sukces odnotowany w badaniach opinii publicznej na forum europejskim. I co się stało? Od stycznia br., po zmianie rządu ta statystyka gwałtownie się zmienia. Po pierwszych 4 miesiącach liczba wypadków zwiększyła się o ponad 10%, liczba zabitych – o ponad 11%, liczba rannych – o 9% i liczba kolizji – o prawie 16%. W województwie dolnośląskim rekord wzrostu liczby zabitych przez… Jeśli porówna się dane z 4 miesięcy 2023 r. do danych z 4 miesięcy 2024, to widać skokowy wzrost liczby zabitych o 69%, w województwie pomorskim – o 55%. Największe wzrosty liczby rannych: województwo małopolskie – 18,3% i łódzkie – 16,2%. Nie ma żadnej reakcji ze strony rządu. Komisja Infrastruktury nic w tej sprawie nie wie. Nie ma inicjatyw przeciwdziałających tym negatywnym trendom. Natomiast w odpowiedzi na tę statystykę rząd skierował do konsultacji projekt… Tam gdzie ta statystyka gwałtownie się poprawiła, tzn. tam gdzie weszły przepisy o konfiskacie, liczba zabitych w wypadkach spowodowanych przez pijanych kierowców spadła o 40%, a w skali, bym powiedział, całego tego zjawiska, nastąpił spadek: minus 12%. Również to jest statystyka dotycząca miesięcy styczeń–kwiecień w roku 2023 i w roku 2024. I po drugie, rząd zamierza również uwalniać od kary pijanych kierowców, którzy nie jechali swoim pojazdem, nie będą oni płacić równowartości auta.</utt>
      <utt t="reaction">Dzwonek</utt>
      <utt t="norm">Natomiast tak samo cofa się, jeśli chodzi o propozycje konfiskaty, na rzecz decyzji sędziego. Pytam się: Jaka w tej sprawie jest reakcja państwa? Jakie propozycje ewentualnych zmian w prawie zamierza przedkładać rząd? W jaki sposób zamierza wzmocnić tu prewencję, przeciwdziałać tym bardzo dramatycznym – po raz pierwszy chyba od 8 lat tak dramatycznym – trendom, które są odwrotnością tego, co obserwowaliśmy w ostatnich latach? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. W imieniu ministra infrastruktury odpowie podsekretarz stanu w Ministerstwie Infrastruktury pan minister Piotr Malepszak. Proszę bardzo, panie ministrze.</utt>
    </speech>
    <speech speaker="Podsekretarz Stanu w Ministerstwie Infrastruktury Piotr Malepszak">
      <utt t="norm">Panie Marszałku! Wysoka Izbo! Panie Ministrze! Te dane, które pan przytoczył, faktycznie dotyczą okresu od stycznia do kwietnia br. Jednak patrząc na kwestie bezpieczeństwa ruchu drogowego, musimy rozpatrywać dłuższe okresy. Musimy rozpatrywać okresy roczne i do tej pory tak posługiwaliśmy się danymi statystycznymi, pokazując faktycznie bardzo korzystny trend, którego kumulacja miała miejsce w 2022 r. Wtedy mieliśmy najlepsze wyniki, jeśli chodzi o te liczby dotyczące bezpieczeństwa ruchu drogowego. Ale już w 2023 r. – i tutaj warto to podkreślić, bo te dane mają odzwierciedlenie w raporcie za 2023 r., który już jest w Sejmie, został tu skierowany i będzie niebawem omawiany przez Komisję Infrastruktury – te bardzo pozytywne trendy zostały zahamowane. W 2023 r. nastąpił wzrost liczby ciężko rannych i liczby kolizji. Mówię tu o czystej statystyce, o procentowym udział. I te działania, które teraz obserwujemy, a właściwie te działania, które teraz chcemy podjąć, wynikają z analizy danych z tych 4 miesięcy. Minister Klimczak 22 kwietnia omawiał ten problem w ramach Krajowej Rady Bezpieczeństwa Ruchu Drogowego. Omówił ten problem również z Policją. 5 czerwca mamy spotkanie analizujące szczegółowo przyczyny wypadków, bo przyczyn szczegółowych jest kilka. Pan minister wspomniał też o pewnych województwach, w których tych wypadków jest najwięcej. Mamy spory wzrost liczby wypadków z udziałem motocykli i ogólnie jednośladów, bo liczba ofiar wzrosła aż o 93%: województwo pomorskie, województwo dolnośląskie. Obserwujemy oczywiście to też pod kątem zarejestrowanych jednośladów w tych województwach i – warto to podkreślić – rozpoczynania sezonu motocyklowego nieco wcześniej, niż miało to miejsce w kolejnych latach. Oczywiście zawsze, jeśli chodzi o kwestię rozpoczęcia wcześniej sezonu motocyklowego, decydują warunki pogodowe. Co jest najważniejsze? 4 miesiące pokazują pewną negatywną tendencję. Oczywiście patrzymy w trendach długoterminowych. Dzisiaj skupiamy się już na konkretnych działaniach, które mają zapobiegać wzrostowi liczby wypadków. To są oczywiście działania równoległe i działania idące w kierunku edukacji, ale też kolejne propozycje legislacyjne, m.in. takie, które będą eliminowały zachowania, które najczęściej kończą się tragicznie, a jak państwo wiecie, zachowania, które najczęściej kończą się tragicznie, związane są z prędkością i wymuszaniem pierwszeństwa przejazdu. Właściwie kumulacja tych dwóch elementów powoduje, że sytuacja, jeśli chodzi o skalę wypadku, o stopień wypadku, o skutki wypadku, jest zawsze najtrudniejsza. Podkreślam raz jeszcze: działania omawiające już te pierwsze 4 miesiące podejmujemy w czerwcu, żeby szczegółowo przenalizować przyczyny tych zdarzeń. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Pytanie uzupełniające zadaje pan poseł Piotr Król. Proszę bardzo.</utt>
    </speech>
    <speech speaker="Poseł Piotr Król">
      <utt t="norm">Dziękuję bardzo. Panie Marszałku! Najpierw chciałem złożyć gratulacje panu ministrowi. Muszę przyznać, że państwo jesteście niezwykle uniwersalni. Wczoraj na posiedzeniu Komisji Infrastruktury informację o kwestiach dotyczących komunikacji autobusowej składał wiceminister, który w swoim decernacie ma gospodarkę morską, pan minister do wczoraj miał w swoim decernacie kolej, a dzisiaj wypowiada się na temat ruchu drogowego, więc tylko pogratulować państwu uniwersalności. Chylę czoła. Ale przechodzę do tej statystyki. Z tego, co pan powiedział, można było wywnioskować, że wszystkiemu są winni motocykliści, którzy pana zdaniem głównie jeżdżą zimą. Naszym zdaniem zimą motocykliści w Polsce głównie nie jeżdżą. Przechodzę do statystyki, której poziom tak gwałtownie za państwa rządów spadł. Czy pan nie widzi pewnego związku z tym, że państwo głównie wykorzystywaliście Policję w pierwszych okresach swoich rządów do tego, żeby funkcjonariusze z odległych województw, np. z kujawsko-pomorskiego czy pomorskiego, znajdowali się w Warszawie i oni nie mieli możliwości dokonywania prewencji na drogach w swoich województwach? Jestem z województwa kujawsko-pomorskiego i chciałbym zwrócić uwagę</utt>
      <utt t="reaction">Dzwonek</utt>
      <utt t="norm">, że w pierwszych 4 miesiącach, w porównaniu z 4 miesiącami poprzedniego roku, liczba zabitych na drogach, panie ministrze, zabitych na drogach województwa kujawsko-pomorskiego wzrosła o 36%. Prosiłbym, żeby pan się do tego ustosunkował. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Odpowiedzi ponownie udziela podsekretarz stanu w Ministerstwie Infrastruktury pan minister Piotr Malepszak.</utt>
    </speech>
    <speech speaker="Podsekretarz Stanu w Ministerstwie Infrastruktury Piotr Malepszak">
      <utt t="norm">Panie Marszałku! Wysoka Izbo! Panie Pośle! Działając w obszarze infrastruktury, naturalnie musimy też uzupełniać swoje działania w innych branżach. Jestem bardzo mocno zaznajomiony z obszarem drogowym i w kwestiach związanych z bezpieczeństwem konsultuję kwestie drogowe zarówno z pracownikami ministerstwa, jak i ekspertami zajmującymi się stricte bezpieczeństwem ruchu drogowego. Statystyka obejmuje, podkreślam jeszcze raz, 4 miesiące, które nie są miarodajne, jeśli chodzi o dotychczasowe podejście, gdy patrzymy na dłuższe okresy, które dają nam szerszy pogląd na całą sytuację. Patrzymy na wypadki z tych pierwszych 4 miesięcy. Są cztery wypadki dziennie więcej na całej sieci drogowej. Gdy ubierzemy to w niektóre liczby – podkreślam, bo tutaj te liczby już się pojawiły – motocyklowe, one są najbardziej znaczące w tym wzroście. Dolny Śląsk, pomorskie – wzrosty na poziomie 70–90%. Ale jeśli popatrzymy i rozłożymy to na wypadki chociażby dobowe, mamy cztery przypadki dziennie więcej, jeśli chodzi o wypadki. Stąd podkreślam jeszcze raz bardzo mocno ten element. Spójrzmy na dłuższy okres. Popatrzmy, co się działo w ostatnim kwartale roku 2023, gdy mieliśmy już odwrócenie tych bardzo korzystnych trendów, których kumulacja była w 2020 r. Jak popatrzymy na ten dłuższy okres, to będziemy mogli wyciągnąć znacznie więcej wniosków, bo tutaj można dowolnie manipulować i przedstawiać statystykę. Staram się, żebyśmy tę statystykę przedstawiali na liczbach, które możemy uznawać za porównywalne. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze, za odpowiedź. To pytanie kończy rozpatrywanie tego punktu porządku dziennego. Przystępujemy do rozpatrzenia punktu 8. porządku dziennego: Informacja bieżąca. Przypominam, że na obecnym posiedzeniu Sejmu zostanie rozpatrzona informacja w sprawie prowadzonej przez rządy PiS polityki prorosyjskiej, o której przedstawienie wnosi Klub Parlamentarny Koalicja Obywatelska – Platforma Obywatelska, Nowoczesna, Inicjatywa Polska, Zieloni.</utt>
      <utt t="interrupt" by="Głos z sali">Skandal!</utt>
      <utt t="norm">Przypominam również, że przedstawienie uzasadnienia wniosku przez posła przedstawiciela wnioskodawców nie może trwać dłużej niż 5 minut, a udzielenie odpowiedzi przez przedstawiciela Rady Ministrów – dłużej niż 10 minut. Wystąpienia posłów w dyskusji nie mogą trwać dłużej niż 2 minuty. Na zakończenie dyskusji głos zabierają kolejno przedstawiciel wnioskodawców oraz przedstawiciel Rady Ministrów. Wystąpienie przedstawiciela wnioskodawców nie może trwać dłużej niż 5 minut, a wystąpienie przedstawiciela Rady Ministrów – dłużej niż 10 minut. Marszałek Sejmu może wyrazić zgodę na wydłużenie wystąpienia przedstawiciela Rady Ministrów. Czas przeznaczony na rozpatrzenie punktu: Informacja bieżąca nie może być dłuższy niż 90 minut. Już wiemy, że do wypowiedzi zgłosiło się bardzo wielu posłów. Proszę o zabranie głosu przedstawiciela wnioskodawców, czyli posła Borysa Budkę. Proszę bardzo, panie pośle.</utt>
    </speech>
    <speech speaker="Poseł Borys Budka">
      <utt t="norm">Szanowni Państwo! Panie Marszałku! Wysoka Izbo! Ta informacja dzisiaj jest niezwykle potrzebna. Przez ostatnie 8 lat Polacy otrzymywali kłamliwą informację, słyszeli puste słowa, a tymczasem poprzedni rząd robił wszystko, by prowadzić politykę, z której mogli być dumni rosyjscy włodarze. Zacznijmy od początku. W jaki sposób poprzednia ekipa doszła do władzy? Otóż kiedy rząd Donalda Tuska skutecznie walczył z importem węgla ze Wschodu, przeprowadzono prowokację, w którą były zamieszane rosyjskie służby, a z której skorzystał późniejszy rząd. Słynna afera taśmowa była niczym innym tylko zemstą właśnie za to, że w 2015 r. doprowadziliśmy do ograniczenia importu węgla ze wschodu poniżej 5 mln t. Tymczasem ten rząd, który tak wiele mówił o walce z rosyjskimi wpływami w 2018 r., doprowadził do rekordowego importu węgla ze Wschodu – 13 mln t. To były te pseudosukcesy tych, którzy głośno krzyczeli o rzekomej walce z wpływami Putina. Ale to nie wszystko. W wyniku wielkiego kłamstwa Jarosława Kaczyńskiego i Beaty Szydło ministrem obrony narodowej został człowiek, który nigdy nie powinien znaleźć się w tym resorcie. Człowiek, który od samego początku miał jeden cel – walczyć z polskim bezpieczeństwem, walczyć z tymi, którzy byli zasłużonymi oficerami NATO z poświadczeniami. Dokonywał rzeczy haniebnych poprzez swojego przyjaciela, przepraszam, współpracownika Bartłomieja M., przypomnę, skazanego później właśnie m.in. za tę działalność. Pozbywał się z polskiej armii ludzi, którzy strzegli polskiego bezpieczeństwa. Chwalił się tym, że wysadził przetarg na caracale, i przypomnę, że do teraz nie rozwiązano tego problemu. Ale co więcej, szanowni państwo, otóż tamten rząd uzależniał Polskę od surowców ze Wschodu. Zaczęto budować Ostrołękę. Wyrzucono w błoto 1,5 mld zł na inwestycję, która miała być zasilana ruskim węglem. Jakie standardy wprowadzał tamten rząd, widzieliśmy w obszarze wymiaru sprawiedliwości. Otóż Putin byłby dumny z takich wzorców, które próbowano wprowadzić w Polsce. Sędziowie, którzy mieli orzekać tak, jak chciała tego władza. Przypomnę, że jeden z czołowych niszczycieli polskiego wymiaru sprawiedliwości okazał się prawdopodobnie białoruskim i rosyjskim agentem, który teraz zwiał za granicę, a który na polecenie ówczesnych władz niszczył niezależnych polskich sędziów.</utt>
      <utt t="interrupt" by="Poseł Anita Czerwińska">Kolega Gasiuk-Pihowicz.</utt>
      <utt t="norm">To wszystko świadczy o tym, że nigdy w historii nie było takiej polityki prorosyjskiej. Co zrobiliście z mediami, które kiedyś były mediami publicznymi? To, co zrobiono w tej sferze propagandy, postawienie jednego z największych hejterów w Polsce na czele telewizji publicznej, pokazywało, że te wasze standardy putinowskie są po prostu tym, co chcecie zrobić.</utt>
      <utt t="interrupt" by="Poseł Przemysław Czarnek">Ale coś o wpływach rosyjskich powiedz.</utt>
      <utt t="norm">Ale jeżeli chcemy rozmawiać o tych wpływ, to wasz guru, wasz premier Mateusz Morawiecki, kiedy miał wiedzę o tym, że Rosja zaatakuje Ukrainę, co zrobił? Przyjmował tutaj, w Rzeczypospolitej Polskiej, niczym głowę państwa panią Le Pen, kobietę, która mówi wyraźnie o tym, że chce bardzo tego, żeby Rosja raz na zawsze miała wpływy w Ukrainie.</utt>
      <utt t="reaction">Gwar na sali</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Poseł Przemysław Czarnek">Panie marszałku, do rzeczy.</utt>
      <utt t="norm">Ale co robi premier polskiego rządu Mateusz Morawiecki w styczniu 2022 r.? Udaje się na zlot najbardziej proputinowskich i antyeuropejskich partii w Europie.</utt>
      <utt t="interrupt" by="Poseł Janusz Kowalski">A kto się z Putinem spotykał?</utt>
      <utt t="norm">Lider partii Vox gościł u siebie w Madrycie Morawieckiego, Le Pen, Orbána czy też Salviniego, który nosi koszulkę z podobieństwem Putina.</utt>
      <utt t="interrupt" by="Poseł Janusz Kowalski">Kto na molo w Sopocie był?</utt>
      <utt t="norm">Kiedy cała Europa przygotowywała się do tego, co nieuniknione, do ataku Rosji na Ukrainę, rząd PiS-u, politycy PiS-u chcieli rozsadzić Unię Europejską od środka, budowali międzynarodówkę, która temu służyła. I szanowni państwo, 9 czerwca to szaleństwo można zatrzymać w Parlamencie Europejskim. Apeluję do was: pamiętajcie o tym, że wysłanie do Parlamentu Europejskiego tzw. konserwatystów i reformatorów to de facto wspieranie polityki Putina. Pamiętajcie o tym</utt>
      <utt t="reaction">Dzwonek</utt>
      <utt t="norm">9 czerwca.</utt>
      <utt t="reaction">Oklaski</utt>
      <utt t="interrupt" by="Głos z sali">Bzdury.</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Proszę o udzielenie odpowiedzi na te pytania ministra – członka Rady Ministrów, koordynatora służb specjalnych pana Tomasza Siemoniaka. Proszę bardzo, panie ministrze.</utt>
      <utt t="interrupt" by="Głos z sali">A jakie było pytanie? Pytania były?</utt>
      <utt t="interrupt" by="Poseł Paweł Szrot">Szereg insynuacji.</utt>
    </speech>
    <speech speaker="Minister Spraw Wewnętrznych i Administracji Tomasz Siemoniak">
      <utt t="norm">Panie Marszałku! Wysoki Sejmie! Bardzo dziękuję klubowi Koalicji Obywatelskiej za podjęcie tego niesłychanie doniosłego tematu. Zwrócę uwagę Wysokiej Izby na to, że przedwczoraj premier Donald Tusk podpisał zarządzenie powołujące komisję rządową…</utt>
      <utt t="interrupt" by="Głos z sali">Inwentaryzacyjną.</utt>
      <utt t="norm">…która będzie badała wpływy rosyjskie i białoruskie w latach 2004–2024. I moje koleżanki i koledzy odniosą się do tych wątków, które pojawiły się we wniosku o informację bieżącą. Ja chcę powiedzieć o trzech kwestiach. Każda z nich sama w sobie uzasadnia powołanie tej komisji i zbadanie różnych środowisk. Dziś rozmawiamy o środowisku PiS-u, jeśli chodzi o kwestie związku z Rosją. Pierwsza kwestia to jest afera mailowa. W tym miejscu państwo zorganizowali zamknięte, tajne posiedzenie Sejmu, mówiąc o tym, że służby rosyjskie i białoruskie zorganizowały akcję, prowokację wymierzoną w rząd PiS-u.</utt>
      <utt t="interrupt" by="Głos z sali">Nie można o tym mówić.</utt>
      <utt t="interrupt" by="Głos z sali">Ale to tajne było.</utt>
      <utt t="norm">Co się stało z tym śledztwem? Czy to śledztwo do czegoś doprowadziło przez 2,5 roku? Czy ktoś został skazany? Czy główni bohaterowie tej afery zostali rozliczeni? Jednym z głównych bohaterów tej afery jest płk Krzysztof Gaj, postać bardzo charakterystyczna dla waszego środowiska. Co było jedną z pierwszych decyzji ministra Macierewicza, gdy został ministrem? Płk. Krzysztofa Gaja…</utt>
      <utt t="interrupt" by="Poseł Antoni Macierewicz">Wyrzuciłem.</utt>
      <utt t="norm">…znanego z poglądów putinowskich, antyukraińskich, mianował na szefa głównego zarządu w Sztabie Generalnym…</utt>
      <utt t="interrupt" by="Poseł Jakub Rutnicki">Do Sztabu Generalnego.</utt>
      <utt t="norm">…z dostępem…</utt>
      <utt t="interrupt" by="Poseł Antoni Macierewicz">Wyrzuciłem.</utt>
      <utt t="norm">A kto mianował? Pan minister go mianował. Proszę teraz tutaj…</utt>
      <utt t="interrupt" by="Poseł Marcin Kierwiński">Zapomniał. Kłamie.</utt>
      <utt t="norm">Proszę nie kłamać, przynajmniej w Wysokiej Izbie, panie Macierewicz.</utt>
      <utt t="reaction">Oklaski</utt>
      <utt t="norm">…został przez was wzięty do rządu… W P1 w Sztabie Generalnym miał dostęp do wszystkich nazwisk, wszystkich danych mobilizacyjnych. Za to odpowiada minister Macierewicz i prędzej czy później za to poniesie odpowiedzialność.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">Minister Macierewicz będzie też musiał się wytłumaczyć ze swojej wieloletniej znajomości z ulubieńcem Putina, kongresmanem Daną Rohrabacherem, którego jako minister obrony gościł w Polsce…</utt>
      <utt t="interrupt" by="Głos z sali">Ha, ha, ha!</utt>
      <utt t="norm">…zaprowadził do prezesa Kaczyńskiego w 2016 r. Jest zdjęcie w Internecie, jak minister Macierewicz ściska się z tym człowiekiem</utt>
      <utt t="reaction">Poruszenie na sali</utt>
      <utt t="norm">, który był nazywany ulubieńcem Putina, który był związany z aferą Butiny w Stanach Zjednoczonych…</utt>
      <utt t="interrupt" by="Poseł Andrzej Śliwka">A palił fajkę na balkonie czy nie?</utt>
      <utt t="interrupt" by="Poseł Krystyna Skowrońska">Ciszej, chłopie.</utt>
      <utt t="norm">…który w atmosferze kompromitacji po jego związkach z Rosją ustąpił. Z tego musicie się wytłumaczyć. Ja rozumiem, że wy krzyczycie…</utt>
      <utt t="interrupt" by="Głos z sali">Bo bzdury gadasz.</utt>
      <utt t="norm">…bo to nie jest w zgodzie z waszymi tezami. Natomiast w interesie waszego środowiska jest to, żebyście się oczyścili z takich ludzi jak Macierewicz, skompromitowanych wieloletnim szkodzeniem Polsce, skompromitowanych związkami z Rosją, tłumaczką Iriną, panem Luśnią, Rohrabacherem, Gajem i innymi sprawami. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Głos z sali">Ooo…</utt>
      <utt t="interrupt" by="Poseł Jakub Rutnicki">Agent wstał.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Bardzo proszę…</utt>
      <utt t="reaction">Gwar na sali, dzwonek</utt>
      <utt t="norm">Bardzo proszę posłów o zachowanie porządku na sali. Za chwilę będzie sekwencja wielu wypowiedzi posłów. Proszę wysłuchać spokojnie ministra. Będą panowie i panie mieli lepszy materiał do polemiki, jeżeli państwo usłyszą dokładnie, co mówią pan minister czy kolejni reprezentanci rządu, zamiast przerywać i zagłuszać.</utt>
      <utt t="interrupt" by="Poseł Antoni Macierewicz">Gdyby można było, panie marszałku…</utt>
      <utt t="norm">Panie pośle, nie, teraz jest jeszcze czas dla rządu.</utt>
      <utt t="interrupt" by="Poseł Antoni Macierewicz">Ale sprostowanie…</utt>
      <utt t="norm">Tak że dziękuję panu ministrowi. Proszę o udzielenie odpowiedzi sekretarza stanu w Ministerstwie Aktywów Państwowych pana Roberta Kropiwnickiego.</utt>
      <utt t="interrupt" by="Poseł Antoni Macierewicz">Czyli to kłamstwo będzie kontynuowane dzięki panu.</utt>
      <utt t="interrupt" by="Poseł Krystyna Skowrońska">Antek, siadaj.</utt>
      <utt t="norm">Bardzo proszę, panie ministrze.</utt>
      <utt t="interrupt" by="Głos z sali">Panie marszałku, w trybie sprostowania…</utt>
      <utt t="interrupt" by="Poseł Marcin Kierwiński">Z pana kłamstwami skończymy, panie Macierewicz, skończymy.</utt>
      <utt t="interrupt" by="Głos z sali">Regulaminu się nauczcie.</utt>
      <utt t="interrupt" by="Głos z sali">Nic nie macie. Poza kłamstwami…</utt>
      <utt t="norm">Proszę o ciszę. Proszę pozwolić wystąpić panu ministrowi.</utt>
    </speech>
    <speech speaker="Sekretarz Stanu w Ministerstwie Aktywów Państwowych Robert Kropiwnicki">
      <utt t="norm">Bardzo dużo państwo mówicie o kłamstwie, ale liczby nie kłamią. Pamiętacie, ile rosyjskiego węgla sprowadzaliście?</utt>
      <utt t="interrupt" by="Głos z sali">Zero.</utt>
      <utt t="norm">Tak? To może w waszych głowach jest to zero…</utt>
      <utt t="interrupt" by="Głos z sali">15 mln t.</utt>
      <utt t="norm">…ale prawda jest taka, że w roku 2019 sprowadziliście do Polski z Rosji 10 mln t węgla.</utt>
      <utt t="interrupt" by="Głos z sali">Kto? Kto?</utt>
      <utt t="norm">Sprowadzały firmy, które nadzorowaliście.</utt>
      <utt t="interrupt" by="Głos z sali">Ale jakie firmy?</utt>
      <utt t="interrupt" by="Poseł Jakub Rutnicki">Złapany za rękę krzyczy: nie moja ręka.</utt>
      <utt t="norm">Podobnie zresztą było w latach wcześniejszych i w latach późniejszych. A więc to są fakty. Robiliście interesy z ruskimi, i to tak non stop. Braliście od nich pieniądze, płaciliście im i to jest po prostu cały wasz wizerunek. Mówicie o patriotyzmie, a tak naprawdę robicie szemrane biznesy z ruskimi. I robiliście to na co dzień.</utt>
      <utt t="interrupt" by="Poseł Janusz Kowalski">Kto Gazpromowi miliard umorzył?</utt>
      <utt t="norm">Jeżeli chcecie sobie przypomnieć sędziego Schmydta, o którym była już wcześniej mowa, to jednak nie nasi posłowie go zatrudniali w Krajowej Radzie Sądownictwa…</utt>
      <utt t="interrupt" by="Głos z sali">Gasiuk-Pihowicz.</utt>
      <utt t="norm">…ale wasza koleżanka zatrudniała go w Krajowej Radzie Sądownictwa.</utt>
      <utt t="interrupt" by="Głos z sali">A wasza koleżanka zapraszała go do Sejmu.</utt>
      <utt t="norm">To wy go zatrudniliście w Ministerstwie Sprawiedliwości. A więc zatrudnialiście białoruskich agentów w miejscach publicznych: w Krajowej Radzie Sądownictwa, w Ministerstwie Sprawiedliwości. To jest cała prawda o was.</utt>
      <utt t="interrupt" by="Poseł Janusz Kowalski">Przecież Łukaszenka chciał, żebyście wygrali wybory.</utt>
      <utt t="norm">Próbujecie odwracać kota ogonem. W kłamstwie jesteście mistrzami, ale prawda jest brutalna i prawda się obroni. Po prostu będziemy ją pokazywać i będzie robiła to też komisja premiera Tuska. Trzeba jeszcze powiedzieć, że jednym z najdziwniejszych interesów, które były w ostatnim czasie, o które pytają posłowie, jest wyprzedaż Lotosu, bo to trzeba po prostu nazwać wyprzedażą.</utt>
      <utt t="interrupt" by="Głos z sali">Wy ruskim chcieliście sprzedać.</utt>
      <utt t="norm">Zrobiliście interes ze skazanym za korupcję prezesem MOL-a, który według was był niewinny. Na całym świecie jest uznawany za skazanego, na całym świecie jest uznawany za przestępcę, ale wam to nie przeszkadzało, żeby pozbyć się 400 stacji i sprzedać je właśnie temu człowiekowi.</utt>
      <utt t="interrupt" by="Głos z sali">Azoty chcieliście ruskim sprzedać.</utt>
      <utt t="norm">Czy były zwroty w tej sprawie? Ustali to prokuratura. Prokuratura prowadzi bardzo poważne śledztwo. Będzie przesłuchiwała ludzi i myślę, że niedługo skończy się to aktami oskarżenia. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Poseł Anita Czerwińska">To wszystko?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo panu ministrowi. Witamy kolejną grupę przysłuchującą się naszym obradom. Przypomnę, że jesteśmy w punkcie: Informacja bieżąca i że klub Koalicji Obywatelskiej proponował, żebyśmy podyskutowali o polityce poprzedniego rządu. Zapraszam do dyskusji, do wystąpienia i proszę o udzielenie odpowiedzi minister klimatu i środowiska panią Paulinę Hennig-Kloskę. Proszę bardzo, pani minister.</utt>
      <utt t="interrupt" by="Głos z sali">Podwyżka idzie.</utt>
    </speech>
    <speech speaker="Minister Klimatu i Środowiska Paulina Hennig-Kloska">
      <utt t="norm">Ta podwyżka m.in. jest waszą zasługą</utt>
      <utt t="reaction">Wesołość na sali</utt>
      <utt t="norm">, bo wyście zablokowali rozwój OZE.</utt>
      <utt t="interrupt" by="Głos z sali">A afera wiatrakowa?</utt>
      <utt t="norm">Ja wam wytłumaczę dlaczego. Wzrost importu węgla rosyjskiego do Polski jest zasługą państwa rządu. Doktryna bezpieczeństwa energetycznego Rosji z 2019 r. jednoznacznie wskazuje, że największym zagrożeniem dla Rosji jest polityka klimatyczna Europy.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Tak więc blokując politykę klimatyczną Europy, działacie w interesie Putina.</utt>
      <utt t="interrupt" by="Głos z sali">A Nord Stream?</utt>
      <utt t="norm">Świadomie lub nie wpisujecie się w doktrynę bezpieczeństwa Rosji.</utt>
      <utt t="interrupt" by="Głos z sali">Kogo oni robią ministrami?</utt>
      <utt t="norm">Jeżeli chodzi o import węgla, mówił o tym pan minister, tak, szanowni państwo, między 2015 r. a 2018 r., w pierwszych 3 latach waszych rządów, import rosyjskiego węgla do Polski wzrósł niemal trzykrotnie – z 4,9 mln t do ponad 13 mln t.</utt>
      <utt t="interrupt" by="Głos z sali">Przez kogo importowany?</utt>
      <utt t="norm">67% całego importu węgla do Polski pochodziło właśnie z Rosji w tym okresie.</utt>
      <utt t="interrupt" by="Głos z sali">Ile importowały spółki Skarbu Państwa?</utt>
      <utt t="norm">Dlaczego tak się stało? Szanowni państwo, wpisaliście się w tę politykę importu węgla do Polski, blokując rozwój odnawialnych źródeł energii. Szanowni państwo, eksperci szacowali już w 2022 r. i informowali was o tym, że wprowadzenie zasady 10H w rozwoju energii wiatrowej spowodowało utratę 60 TWh czystej energii z wiatru. Wiecie, z czego musieliśmy tę energię wyprodukować, skoro nie było tej energii, tej mocy w systemie energetycznym? Właśnie z rosyjskiego węgla. Ile to kosztowało?</utt>
      <utt t="interrupt" by="Poseł Janusz Kowalski">Węgiel idzie do ciepłowni.</utt>
      <utt t="norm">Ile to kosztowało polskich obywateli?</utt>
      <utt t="interrupt" by="Głos z sali">Polska energetyka na polskim węglu.</utt>
      <utt t="interrupt" by="Poseł Krzysztof Gadowski">Kiedyś była na rosyjskim.</utt>
      <utt t="norm">Straciliśmy, dzisiaj patrząc na obecne statystyki, nawet 100 TWh czystej taniej energii. Odbiorcy zapłacili za to nawet 20 mld zł dodatkowych pieniędzy z portfeli obywateli. Musieli zapłacić za kupno uprawnień do emisji CO2. Co więcej, wdychali zanieczyszczenia właśnie z tego rosyjskiego węgla, bo to spowodowało dodatkowo ponad 40 mln t spalonego węgla, który po prostu poszedł albo do atmosfery, albo do naszych płuc. Szanowni Państwo! Własną polityką, blokując rozwój odnawialnych źródeł energii, doprowadziliście do tego, że Polska w większym zakresie uzależniła się od importowanych paliw kopalnych, w tym od importowanego węgla z Rosji.</utt>
      <utt t="interrupt" by="Głos z sali">Bzdury.</utt>
      <utt t="interrupt" by="Głos z sali">Ile importujemy teraz?</utt>
      <utt t="interrupt" by="Głos z sali">To ile teraz importujemy?</utt>
      <utt t="norm">Wiecie, ile łącznie za import węgla… No, panie pośle, my nie nadrobimy w kwartał całych zaległości z 8 lat.</utt>
      <utt t="interrupt" by="Poseł Michał Szczerba">Krzysztof, nie może tak być… to nie jest prowadzenie.</utt>
      <utt t="interrupt" by="Głos z sali">Nic nie importujemy.</utt>
      <utt t="norm">Prawda jest taka… Ja mówię o importowanych paliwach kopalnych. W roku 2020…</utt>
      <utt t="interrupt" by="Głos z sali">Zatrzymaliśmy…</utt>
      <utt t="interrupt" by="Głos z sali">Proszę nie kłamać.</utt>
      <utt t="norm">Prawda boli. Panie marszałku, pan uspokoi sytuację na sali.</utt>
      <utt t="reaction">Gwar na sali, dzwonek</utt>
      <utt t="interrupt" by="Głos z sali">Panie marszałku, pan prowadzi te obrady czy tam państwo prowadzą?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo proszę o wyciszenie komentarzy. Pani minister, jeżeli pani pozwoli jeszcze…</utt>
    </speech>
    <speech speaker="Minister Klimatu i Środowiska Paulina Hennig-Kloska">
      <utt t="norm">Kończąc: 200 mld zł zapłaciliśmy</utt>
      <utt t="reaction">Dzwonek</utt>
      <utt t="norm">w roku 2022…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo proszę o wyciszenie komentarzy.</utt>
    </speech>
    <speech speaker="Minister Klimatu i Środowiska Paulina Hennig-Kloska">
      <utt t="norm">…za import węgla do kraju. 67% tych pieniędzy trafiło do Rosji.</utt>
      <utt t="reaction">Oklaski</utt>
      <utt t="interrupt" by="Głos z sali">Rozje… nas totalnie.</utt>
      <utt t="interrupt" by="Głos z sali">Ha, ha, ha!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani minister. Jeszcze raz ponawiam apel o to, żebyśmy dyskutowali tutaj w kulturze. Obywatele przysłuchują się naszym obradom. Rozmawiamy o poważnych sprawach i bardzo bym prosił, żebyśmy kulturą tej dyskusji, też jej rzeczowością dali przykład poważnego podejścia.</utt>
      <utt t="reaction">Wypowiedź poza mikrofonem</utt>
      <utt t="norm">Nie będziemy, pani poseł, komentować indywidualnie wszystkich niedopuszczalnych zachowań, których dopuszczają się tu posłowie, bo nie byłoby wtedy czasu na poświęcenie się…</utt>
      <utt t="reaction">Wypowiedź poza mikrofonem</utt>
      <utt t="norm">Tak, jeżeli ktoś się wypowiada tu w niewłaściwy sposób, to apelujemy o zaprzestanie. Chciałbym jeszcze przywitać grupę z Kalisza i z Kraszewic, która przysłuchuje się naszym obradom na zaproszenie pani poseł Katarzyny Sójki.</utt>
      <utt t="reaction">Oklaski</utt>
      <utt t="norm">Oby nasi goście wynieśli jak najlepsze wrażenia z dzisiejszej debaty sejmowej. Zadbajmy o to wspólnie – to apel do wszystkich klubów. Informuję, że zgłosili się posłowie do dyskusji. Czy ktoś z pań i panów posłów pragnie jeszcze zapisać się do głosu? Jeżeli nie, to zamykam listę mówców. Mamy wiele osób zgłoszonych do wypowiedzi. Żeby wszyscy mieli szansę zabrać głos, ustalam czas wypowiedzi na 1 minutę.</utt>
      <utt t="interrupt" by="Głos z sali">2 minuty.</utt>
      <utt t="norm">Otwieram dyskusję. Jako pierwszy głos ma poseł Przemysław Czarnek. Zapraszamy.</utt>
    </speech>
    <speech speaker="Poseł Przemysław Czarnek">
      <utt t="norm">Panie Marszałku! Wysoka Izbo! Muszę przyznać, za wczorajszym klasykiem, że ja mimo wszystko ja sem zaskoczony</utt>
      <utt t="reaction">Wesołość na sali</utt>
      <utt t="norm">, bo miała być bomba, miały być zarzuty, miały być pytania o jakieś prorosyjskie wpływy w naszym rządzie, a nie było nic. Nie było po prostu nic. To było żenujące, panie pośle Budka, żenujące. Pan poseł Budka zaczął w ten sposób: zacznijmy od początku – tylko początek się panu pomylił.</utt>
      <utt t="reaction">Oklaski</utt>
      <utt t="norm">Otóż nie 2015 r. Zacznijmy od 2007 r. 2007 r. i 2008 r. to już były lata kilka lat po tym, jak Putin zaczął mordować, najeżdżać, prowadził działalność ludobójczą, okradał, wszystko to wiedzieliście.</utt>
      <utt t="interrupt" by="Poseł Marcin Kierwiński">A wy nadal z nim.</utt>
      <utt t="norm">Kto z tej mównicy – kto z tej mównicy mówił: chcemy współpracować z Rosją taką, jaka ona jest? Kto? Kto?</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Głos z sali">Tusk.</utt>
      <utt t="norm">Donald Tusk. Kto się ściskał z Putinem na molo w Sopocie?</utt>
      <utt t="interrupt" by="Głos z sali">Tusk.</utt>
      <utt t="norm">Donald Tusk. Kto podzielił wizyty w Smoleńsku</utt>
      <utt t="reaction">Dzwonek</utt>
      <utt t="norm">i doprowadził politycznie do katastrofy?</utt>
      <utt t="interrupt" by="Głos z sali">Jacek Sasin.</utt>
      <utt t="norm">Donald Tusk. Kto był kapciowym Merkel i budował Putina politycznie razem z Merkel?</utt>
      <utt t="interrupt" by="Głos z sali">Tusk.</utt>
      <utt t="norm">Donald Tusk. To wy jesteście prorosyjscy.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Przemysław Czarnek">
      <utt t="norm">Polacy wiedzą, że najbardziej prorosyjskim premierem po 1989 r. był…</utt>
      <utt t="interrupt" by="Głos z sali">Donald Tusk.</utt>
      <utt t="norm">…Donald Tusk. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Proszę o dyscyplinę czasową. Zapraszam do wystąpienia pana posła Michała Szczerbę. Proszę bardzo, panie pośle.</utt>
    </speech>
    <speech speaker="Poseł Michał Szczerba">
      <utt t="norm">Szanowny Panie Marszałku! Panie Premierze! Wysoka Izbo…</utt>
      <utt t="interrupt" by="Głos z sali">Gdzie jest premier?</utt>
      <utt t="norm">Komisja do spraw afery wizowej pokazała, że to nie była tylko korupcja. To nie tylko była wasza korupcja, waszych ludzi, ale również to była zdrada, zdrada naszych ideałów i zdrada naszych wartości. Szanowni Państwo! W ramach rządu powstał program Poland. Business Harbour. On początkowo miał być przeznaczony wyłącznie dla białoruskich informatyków, którzy uciekali przed represjami Łukaszenki. Ale nagle pojawia się lipiec 2021 r. I co się okazuje? Program dla informatyków białoruskich jest rozszerzony na obywateli Federacji Rosyjskiej.</utt>
      <utt t="reaction">Wesołość na sali</utt>
      <utt t="norm">Szanowni Państwo! Obywatele Federacji Rosyjskiej wjeżdżają. Trwa pełnoskalowa wojna na Ukrainie, a rząd Morawieckiego wydaje 3050 wiz obywatelom Federacji Rosyjskiej.</utt>
      <utt t="reaction">Gwar na sali</utt>
      <utt t="norm">Służby specjalne mówią wprost</utt>
      <utt t="reaction">Dzwonek</utt>
      <utt t="norm">: trzeba ten program zatrzymać. Nie zatrzymaliście go przez ten cały okres. To były zagrożenia terrorystyczne, to były zagrożenia ekstremistyczne i to była zdrada, której byliście świadkami i której byliście autorami.</utt>
      <utt t="reaction">Oklaski</utt>
      <utt t="interrupt" by="Głos z sali">Siadaj!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Marcina Skonieczkę, Polska 2050 – Trzecia Droga. Jeżeli nie ma na sali, zapraszam pana posła Adama Dziedzica, PSL – Trzecia Droga.</utt>
      <utt t="reaction">Gwar na sali</utt>
      <utt t="interrupt" by="Poseł Michał Szczerba">Pan marszałek mógłby prowadzić te obrady, bo nie da się przemawiać w takich warunkach.</utt>
    </speech>
    <speech speaker="Poseł Adam Dziedzic">
      <utt t="norm">Panie Marszałku! Wysoka Izbo! Polityka prorosyjska prowadzona przez polityków PiS miała olbrzymie odzwierciedlenie w dziedzinie bezpieczeństwa państwa i nie mam tu na myśli tylko ostatnich lat. Warto wrócić do roku 2006, gdy politycy PiS, a w szczególności obecny tutaj Antonii Macierewicz, dokonali likwidacji WSI, narażając na niebezpieczeństwo naszych żołnierzy.</utt>
      <utt t="reaction">Gwar na sali</utt>
      <utt t="interrupt" by="Głos z sali">Ooo…</utt>
      <utt t="interrupt" by="Głos z sali">Brawo!</utt>
      <utt t="norm">Wojskowe Służby Informacyjne potrzebowały zmian, a nie zgliszczy, które zostawiono w wywiadzie, kontrwywiadzie wojskowym. Zapytam przypadkiem: Czy to nie jeden z członków komisji likwidacyjnej WSI został zatrzymany przez ABW pod zarzutem szpiegostwa na rzecz Rosji? Idźmy dalej, w roku 2017 Beata Szydło podejmuje decyzję o likwidacji 10 delegatur ABW. Proces likwidacji pozbawił delegatur takie miasta jak Olsztyn czy Rzeszów, co z perspektywy wojny w Ukrainie ma negatywne skutki dla bezpieczeństwa Polski. A wyście myśleli, że wszystkim można zarządzać z Warszawy. Oczywiście dzisiaj bronicie się, że funkcjonowały tam wydziały zamiejscowe, ale musicie wiedzieć jedno: ABW to nie tylko nazwa</utt>
      <utt t="reaction">Dzwonek</utt>
      <utt t="norm">, sprzęt, ale przede wszystkim wyszkoleni ludzie. Zmusiliście ich do odejścia ze służby. Delegatury będą z powrotem, ale skutki długo będziemy naprawiać.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam do wystąpienia pana posła Tadeusza Tomaszewskiego, Lewica. Proszę bardzo, panie pośle.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Zagrożenie wpływami rosyjskimi na polską politykę, na polskie państwo jest realne.</utt>
      <utt t="interrupt" by="Głos z sali">Znamy to z własnych…</utt>
      <utt t="norm">I niepotrzebny jest nam tutaj spór historyczny, kto ma w tej sprawie więcej czy mniej zasług, ale realne działania tu i teraz. Dlatego też potrzebna jest ta komisja rządowa dotycząca badania wpływów rosyjskich. Ale potrzebne są też odpowiedzi na pytania w sprawach, które funkcjonują w przestrzeni publicznej. Po pierwsze, z tej mównicy wiceminister obrony narodowej informował Wysoką Izbę, że w czasie funkcjonowania komisji smoleńskiej zaginęły 23 dowody dotyczące Tupolewa.</utt>
      <utt t="interrupt" by="Poseł Paweł Szrot">Od kiedy pan działał w PZPR?</utt>
      <utt t="norm">Dlatego też chciałbym zapytać: Co w tej sprawie się dzieje? Kto jest odpowiedzialny za to, że dokumenty wypożyczone z prokuratury przez komisję smoleńską nadal tam nie wróciły? Czy stosowne organy państwa podjęły stosowne działania?</utt>
      <utt t="reaction">Dzwonek</utt>
      <utt t="norm">Dziękuję.</utt>
      <utt t="interrupt" by="Głos z sali">Z PZPR-em.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Grzegorza Brauna, Konfederacja. Proszę bardzo, panie pośle.</utt>
    </speech>
    <speech speaker="Poseł Grzegorz Braun">
      <utt t="norm">Szczęść Boże! Ratuj się kto może, kiedy rząd wczorajszej totalnej opozycji ściga, tropi, piętnuje ruskich agentów, przekrzykując się z obozem władzy oddanej parę miesięcy temu. To jest wasz sukces. Przez 8 lat zredukowaliście polski patriotyzm do antyrosyjskości i teraz jesteście okładani tą pałką po głowie. Konfederacja w przeciwieństwie do was, lewico z lewej i lewico z prawej, postrzega polski interes jako niezbieżny z jakimkolwiek innym interesem…</utt>
      <utt t="interrupt" by="Poseł Witold Zembaczyński">Patrz, jak słuchają.</utt>
      <utt t="norm">…polską rację stanu jako wyjątkową i niemożliwą do realizowania poprzez wykonywanie zadań zleconych przez jakiekolwiek obce państwo. Tropicie ruskich agentów. Tu z tej mównicy przed godziną szefowa służby cywilnej odmówiła</utt>
      <utt t="reaction">Dzwonek</utt>
      <utt t="norm">odpowiedzi na pytanie o nosicieli obcych paszportów w kadrach administracji rządowej. Powiedziała: walcie się. Przepraszam, to parafraza.</utt>
      <utt t="interrupt" by="Poseł Witold Zembaczyński">Nie no, panie marszałku.</utt>
      <utt t="norm">Powiedziała, że rząd nie przetwarza takich danych.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, czas minął. Bardzo proszę konkludować.</utt>
    </speech>
    <speech speaker="Poseł Grzegorz Braun">
      <utt t="norm">Panie marszałku, konkluduję. To, że minister Władysław Teofil Bartoszewski jest lojalnym poddanym korony brytyjskiej i jednocześnie naszym ministrem spraw zagranicznych, to już wiemy od ministra Sikorskiego. To was nie martwi.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, czas minął. Bardzo proszę już… Bardzo proszę skończyć w tej chwili.</utt>
    </speech>
    <speech speaker="Poseł Grzegorz Braun">
      <utt t="norm">Pan Siemoniak, pan minister Siemoniak zlecał przed laty szkolenia z polskiego budżetu…</utt>
      <utt t="interrupt" by="Głos z sali">Panie marszałku…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, jeszcze raz bardzo proszę już skończyć. Musimy trzymać dyscyplinę czasową.</utt>
      <utt t="interrupt" by="Głos z sali">Ale to… nie prośby.</utt>
    </speech>
    <speech speaker="Poseł Grzegorz Braun">
      <utt t="norm">…dla banderowców z batalionów Ajdar, Azow. Czy pan jest…</utt>
      <utt t="interrupt" by="Poseł Janusz Kowalski">A pan broni rosyjskich i białoruskich rolników.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Musimy trzymać dyscyplinę czasową. Bardzo proszę opuścić mównicę.</utt>
    </speech>
    <speech speaker="Poseł Grzegorz Braun">
      <utt t="norm">Panie marszałku, konkluduję. Czy pan…</utt>
      <utt t="interrupt" by="Poseł Janusz Kowalski">Przeciwko polskim rolnikom pan był. Przeciwko sankcjom pan głosował. Panie Braun, niech pan powie polskim rolnikom…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, bardzo proszę opuścić mównicę, przekroczył pan czas dwukrotnie. Poseł Jarosław Sachajko, Kukiz’15. Bardzo proszę pana posła Jarosława Sachajkę. Bardzo proszę opuścić mównicę, pan poseł przekroczył czas dwukrotnie.</utt>
      <utt t="interrupt" by="Poseł Janusz Kowalski">Za ruskimi rolnikami pan był.</utt>
      <utt t="norm">Ja się naprawdę staram każdemu tutaj pozwolić dokończyć zdanie, natomiast proszę planować wypowiedź w ten sposób, żeby ona się mieściła w minucie, jeśli mamy ustalony czas na minutę. Proszę bardzo, panie pośle.</utt>
    </speech>
    <speech speaker="Poseł Jarosław Sachajko">
      <utt t="norm">Panie Marszałku! Państwo Ministrowie! Wysoka Izbo! Koalicjo 13 grudnia, żenujący jesteście. Robicie hucpę polityczną, zamiast pracować. Kłamaliście przez dwie ostatnie kadencje, kłamaliście w kampanii wyborczej i kłamiecie teraz. Zajmijcie się wzmacnianiem polskich służb, zajmijcie się wzmacnianiem wojska, bo wróg u bram. Nie róbcie tej hucpy politycznej. Jeżeli zajmiecie się pracą, uderzycie się we własne piersi, Polacy wam wybaczą. Budujcie wspólnotę narodową, a nie ją rozwalajcie. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Wykorzystał pan zaledwie połowę czasu, więc teraz pan poseł Michał Moskal, klub Prawo i Sprawiedliwość. Proszę bardzo.</utt>
    </speech>
    <speech speaker="Poseł Michał Moskal">
      <utt t="norm">Szanowny Panie Marszałku! Wysoka Izbo…</utt>
      <utt t="interrupt" by="Poseł Jakub Rutnicki">Jak tam impreza w Bogdance?</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Polska, podpisując Traktat Północnoatlantycki, zobowiązała się do niewiązania się jakimkolwiek zobowiązaniem międzynarodowym sprzecznym z niniejszym traktatem.</utt>
      <utt t="interrupt" by="Poseł Jakub Rutnicki">Dobrze się tam bawił.</utt>
      <utt t="norm">Mimo to w 2011 r. szef Służby Kontrwywiadu Wojskowego Janusz Nosek zaproponował premierowi Tuskowi podjęcie współpracy ze służbami specjalnymi Rosji, a premier Tusk od ręki, własnoręcznym podpisem, wydał na to zgodę.</utt>
      <utt t="interrupt" by="Poseł Marcin Kierwiński">Jezu…</utt>
      <utt t="norm">Porozumienie między SKW i FSB zawarto w Petersburgu, a art. 4 tego porozumienia zakładał, że służby Polski i Rosji będą wymieniać informacje. Otwartym pytaniem pozostaje, czy dotyczyło to chociażby niejawnych materiałów na temat naszych sojuszników z NATO, bo niewątpliwie byłby to potężny cios w naszą wiarygodność sojuszniczą. Mało tego, według art. 5 tego porozumienia byliście gotowi przekazywać informacje nawet bez oficjalnego zapytania, a tylko wówczas, cytuję: jeśli jej właściciel uważa, że stanowi ona</utt>
      <utt t="reaction">Dzwonek</utt>
      <utt t="norm">wartość dla drugiej strony.</utt>
      <utt t="interrupt" by="Poseł Marcin Kierwiński">Jezu, dzieciaku, co ty wiesz?</utt>
      <utt t="norm">Dziś z waszymi rządami wracają oficerowie, którzy negocjowali tę umowę, tacy jak płk Dusza, zastępca wywodzącego się z WSI szefa SKW Jarosława Stróżyka.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Michał Moskal">
      <utt t="norm">To pan, panie Tusk, przez swoje: wyrażam zgodę chciał oddać polski kontrwywiad na rosyjskie usługi.</utt>
      <utt t="interrupt" by="Głos z sali">Dziękujemy.</utt>
      <utt t="norm">To za panem i pana ludźmi ciągnie się moskiewski smród.</utt>
      <utt t="interrupt" by="Głos z sali">Jak w Nikodemie Dyzmie.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle, czas minął. Uprzejmie proszę o niewchodzenie w nowe wątki i opuszczenie mównicy.</utt>
    </speech>
    <speech speaker="Poseł Michał Moskal">
      <utt t="norm">I nawet najlepsze perfumy tego nie zakryją.</utt>
      <utt t="interrupt" by="Poseł Jakub Rutnicki">Kto wydobycie węgla w Bogdance zatrzymał, żeby sobie zdjęcie zrobić?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Zapraszam pana posła Krzysztofa Gadowskiego, klub Koalicji Obywatelskiej. Bardzo proszę.</utt>
      <utt t="interrupt" by="Poseł Jakub Rutnicki">Tak, tak, wydobycie polskiego węgla pan wstrzymał, żeby zdjęcia sobie robić. Dokładnie pan.</utt>
      <utt t="interrupt" by="Poseł Michał Moskal">Spotkamy się w sądzie.</utt>
      <utt t="interrupt" by="Poseł Jakub Rutnicki">Ha, ha, ha!</utt>
    </speech>
    <speech speaker="Poseł Krzysztof Gadowski">
      <utt t="norm">Szanowny Panie Marszałku! Szanowny Panie Ministrze! Wysoka Izbo! Mówimy o imporcie węgla. To są te słupki, to jest też wasz obraz. O tym może wie już cała Polska. W latach 2016–2018 sprowadziliście do Polski ponad 104 mln t węgla. Ile z Rosji? Ponad 62 mln t. Ile wynosiła produkcja roczna węgla w Polsce? W 2018 r. – 61 mln t. To tak, jakbyście Polakom, pracownikom kopalń, górnikom zabrali robotę na miesiąc.</utt>
      <utt t="interrupt" by="Głos z sali">Jakie 60?</utt>
      <utt t="norm">A jaka strata była w górnictwie w tych latach? 6,5 mld zł. Taka była strata.</utt>
      <utt t="interrupt" by="Głos z sali">A kto do górników strzelał?</utt>
      <utt t="norm">Ale Polacy nie wiedzą o tym, że w 2014 r., 9 września przedłożyliśmy ustawę o jakości węgla, a 19 października ją uchwaliliśmy.</utt>
      <utt t="reaction">Dzwonek</utt>
      <utt t="norm">Minister odpowiedzialny za gospodarkę miał wydać rozporządzenie. Kiedy je wydał? W 2018 r. A co przez te 3 lata zrobił PiS? Z Rosji przyprowadził ile? Prawie 30 mln t węgla przez te 3 lata.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Krzysztof Gadowski">
      <utt t="norm">Panie ministrze, proszę sprawdzić, kto był za to odpowiedzialny.</utt>
      <utt t="interrupt" by="Głos z sali">Wasi biznesmani.</utt>
      <utt t="norm">I czemu nie wprowadził tego rozporządzenia?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Myślę, że do wszystkich już pańska myśl dotarła. Dziękuję bardzo. Zapraszam pana posła Mirosława Orlińskiego, klub PSL – Trzecia Droga. Bardzo proszę, panie pośle.</utt>
    </speech>
    <speech speaker="Poseł Mirosław Adam Orliński">
      <utt t="norm">Szanowny Panie Marszałku! Panowie Ministrowie! Wysoka Izbo! Rzeczywiście kwestia wpływów rosyjskich w Polsce za rządów Prawa i Sprawiedliwości to temat, który pojawia się w opinii publicznej i wśród zapytań, ale także w przypadku porównywania tych wszystkich kontaktów biznesowych, handlowych, transakcji, które były dokonywane. I tutaj kluczowym pytaniem, które przewijało się np. w aferze e-mailowej pana ministra Dworczyka i w tych wszystkich aspektach biznesowo-przedsiębiorczych, jest pytanie o działania służb. Czy służby działały prawidłowo? Czy podejmowały wszystkie tropy, reagowały na sygnały, które były do nich kierowane? Czy wszystkie służby specjalne mogły podjąć działania i czy nie było żadnego zaniechania służb? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo dziękuję, panie pośle. Zapraszam pana posła Witolda Tumanowicza, Konfederacja. Proszę bardzo, panie pośle.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Nie minął rok od czasu, kiedy PiS powołał komisję do spraw rosyjskich wpływów, żeby grillować Donalda Tuska. Pamiętacie, uśmiechnięta koalicjo, wasze oburzenie? Wtedy dostaliście prezent od PiS. M.in. dzięki temu, że zmobilizowali waszych wyborców do pójścia w marszu, teraz rządzicie. Dziś taką samą komisję proponuje Donald Tusk.</utt>
      <utt t="interrupt" by="Głos z sali">Nie taką samą.</utt>
      <utt t="norm">I na przewodniczącego powołuje człowieka, który zaczynał karierę w WSI. To jest skrajnie nieodpowiedzialne. Ze śmiertelnie poważnego problemu, czyli działania obcych służb w Polsce, zrobiliście sobie pałkę do naparzania się w kampanii wyborczej. To jest polowanie na czarownice i gonienie króliczka. Wymyśliliście sobie, że żeby wygrać wybory, wystarczy wmówić społeczeństwu, że ten czy tamten jest rosyjskim agentem. Wy nawet nie macie wiedzy o tym, kto z przedstawicieli administracji rządowej ma więcej niż jedno obywatelstwo. Dziś na moje i posła Brauna pytanie szefowa służby cywilnej odpowiedziała, że nie są przetwarzane takie dane. A wy chcecie agentów szukać? Poza tym dlaczego się ograniczać? Powołajmy komisję do spraw badania wpływów niemieckich.</utt>
      <utt t="reaction">Dzwonek</utt>
      <utt t="norm">Chodzi o sabotowanie polskiej gospodarki, zatrzymanie wielkich inwestycji: CPK, terminalu zbożowego, elektrowni jądrowych. Należy zbadać, komu zależy, by te inwestycje były spowolnione lub porzucone. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Marka Jakubiaka, Kukiz’15. Bardzo proszę, panie pośle.</utt>
    </speech>
    <speech speaker="Poseł Marek Jakubiak">
      <utt t="norm">Panie Marszałku! Szanowna Izbo! Powiem, że trochę mi wstyd za państwa. Powinniście być dzisiaj rządzącą grupą, która odpowiada za losy państwa i za jego bezpieczeństwo, a mieszanie służb albo w ogóle ujawnianie służb nie jest korzystnym działaniem na rzecz bezpieczeństwa.</utt>
      <utt t="interrupt" by="Poseł Marcin Kierwiński">Jakich służb?</utt>
      <utt t="norm">Jeżeli chcecie dyskutować, to dyskutujcie sobie na wewnętrznych forach. Mówię tutaj szczególnie o Komisji do Spraw Służb Specjalnych itd., itp. Wywlekanie sobie, kto kupił węgiel, kto nie kupił węgla, to, proszę państwa, jakaś paranoja. Chciałbym, żebyście zamiast używania tego rodzaju retoryki pomyśleli, że w owym czasie, kiedy węgiel był kupowany, był kupowany legalnie. Kupował cały świat, w tym i polscy przedsiębiorcy.</utt>
      <utt t="reaction">Wypowiedź poza mikrofonem</utt>
      <utt t="norm">Państwo polskie nie kupowało węgla, tylko przedsiębiorcy polscy, panie pośle. Jak pan nie wie, niech pan się douczy.</utt>
      <utt t="interrupt" by="Poseł Krzysztof Gadowski">Rozporządzenie o jakości węgla…</utt>
      <utt t="norm">Natomiast prawda jest taka, że część tego węgla była eksportowana dalej na zachód.</utt>
      <utt t="reaction">Wypowiedź poza mikrofonem</utt>
      <utt t="norm">Proszę mi nie przeszkadzać, bo tego faktu pan nie zakrzyczy. Dzisiaj, wprowadzając przedsiębiorców do polityki, nie dość, że działacie</utt>
      <utt t="reaction">Dzwonek</utt>
      <utt t="norm">na szkodę państwa, to jeszcze działacie na szkodę przedsiębiorczości polskiej.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo dziękuję, panie pośle. Zapraszam pana posła Pawła Szrota, klub Prawo i Sprawiedliwość.</utt>
    </speech>
    <speech speaker="Poseł Paweł Szrot">
      <utt t="norm">Panie Marszałku! Wysoka Izbo! Polityka prorosyjska. Pytam się, co jest polityką prorosyjską. 250 czołgów, w tym 14 nowoczesnych czołgów Leopard prosto na front przeciwko Rosji. Podobna liczba pojazdów opancerzonych, dwie brygady zmechanizowane prosto na front przeciwko Rosji. Wyrzutnie Piorun, armatohaubice Krab, drony bojowe, tysiące karabinków Grot prosto na front przeciwko Rosji. Jestem przekonany i głęboko w to wierzę, że ta broń pozwoliła wysłać w najgłębsze czeluście piekieł bardzo wielu oprawców z Buczy, Irpienia, Mariupola, bardzo wielu dywersantów z FSB, tego samego FSB, z którymi podpisywaliście porozumienie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Mirosławę Nykiel, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Mirosława Nykiel">
      <utt t="norm">Dziękuję bardzo. Panie Marszałku! Panie Premierze! Wysoka Izbo! Rosja już tu jest, jej największym sukcesem w Polsce jest PiS – tak 2 lata temu mówił gen. Piotr Pytel, szef kontrwywiadu wojskowego.</utt>
      <utt t="reaction">Poruszenie na sali</utt>
      <utt t="norm">Nie krzyczcie.</utt>
      <utt t="interrupt" by="Głos z sali">Pił wódkę z FSB.</utt>
      <utt t="interrupt" by="Głos z sali">Co robił Łukaszenka?</utt>
      <utt t="norm">Wtedy wiele osób niestety po stronie…</utt>
      <utt t="reaction">Gwar na sali</utt>
      <utt t="norm">Panie marszałku, proszę ich uspokoić.</utt>
      <utt t="reaction">Dzwonek</utt>
      <utt t="norm">Napijcie się wody.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Bardzo proszę posłów o wyciszenie się i wsłuchanie się w głos pani poseł. Bardzo proszę.</utt>
    </speech>
    <speech speaker="Poseł Mirosława Nykiel">
      <utt t="norm">Wtedy wiele osób, niestety również po stronie demokratycznej opozycji, odsądzało go od czci i wiary i posądzało o myślenie spiskowe.</utt>
      <utt t="interrupt" by="Głos z sali">Bo pił wódę z ruskimi.</utt>
      <utt t="norm">Niestety gen. Pytel miał rację. Bo czy uwalenie caracali, ważnego kontraktu zbrojeniowego dla Polski, przez ekipę pana Macierewicza, nie było na rękę Moskwie?</utt>
      <utt t="interrupt" by="Poseł Antoni Macierewicz">To Francuzi zrezygnowali z tego.</utt>
      <utt t="norm">Czy białoruski szpieg Szmydt na szczytach ziobrowego wymiaru sprawiedliwości nie był na rękę Moskwie?</utt>
      <utt t="reaction">Dzwonek</utt>
      <utt t="norm">Czy obrzydzanie Polakom Unii Europejskiej, bratanie się z proputinowskimi organizacjami nie jest na rękę Moskwie? Czy rozmontowanie demokratycznych…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Mirosława Nykiel">
      <utt t="norm">Przeszkadzali mi, panie marszałku. …instytucji i wprowadzenie autorytarnego państwa na model wschodni nie jest na rękę Moskwie?</utt>
      <utt t="interrupt" by="Głos z sali">Panie marszałku, czas.</utt>
      <utt t="norm">To tylko niektóre przykłady działań waszego rządu. Panie Premierze! Proszę o odpowiedź na proste, ale ważne pytanie: Czy te działania to działania jeszcze pożytecznych idiotów czy zdrajców?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Michała Pyrzyka, klub PSL – Trzecia Droga. Proszę bardzo, panie pośle.</utt>
    </speech>
    <speech speaker="Poseł Michał Pyrzyk">
      <utt t="norm">Dziękuję. Szanowny Panie Marszałku! Wysoka Izbo! Wielokrotnie w trakcie swoich rządów przedstawiciele Prawa i Sprawiedliwości mówili, że Polska nie jest zależna od rosyjskiego węgla, ba, że tego węgla się w ogóle nie sprowadza. Niemniej jednak po agresji rosyjskiej na Ukrainę wprowadzono blokadę na import i tranzyt tego paliwa stałego z Rosji. Wcześniej przy jednoczesnym ograniczeniu inwestycji w zieloną energię ten węgiel zasilał polski sektor energetyczny, w tym oczywiście ciepłownie i gospodarstwa domowe, ale też elektrownie kontrolowane przez spółki Skarbu Państwa. I moje pytanie brzmi: Jakie ilości tego rosyjskiego węgla i za ile sprowadzono do Polski w latach 2015– 2023?</utt>
      <utt t="interrupt" by="Głos z sali">Warto dodać: Kto?</utt>
      <utt t="norm">Jest to pytanie istotne również w kontekście rozważań, z czego Rosja finansowała i nadal finansuje swój przemysł wojenny. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Tomasza Zielińskiego, klub Prawo i Sprawiedliwość.</utt>
    </speech>
    <speech speaker="Poseł Tomasz Zieliński">
      <utt t="norm">Panie Marszałku! Wysoka Izbo! Dzisiejsza debata to próba zaklinania rzeczywistości przez Koalicję Obywatelską. Nikt nie bierze poważnie tego, co dzisiaj mówicie. Nie wierzą w to wasi wyborcy, co pokazują sondaże. Jestem pewny, że sami w to nie wierzycie. Ale jak już podjęliście temat, to mam pytanie do nieobecnego posła Borysa Budki. Dlaczego po tym, jak zrobiliście zamach na Telewizję Polską, natychmiast zablokowaliście dostęp do wszystkich odcinków programu „Reset”, programu, który ukazywał skandaliczne relacje z Rosją za rządów Donalda Tuska, premiera, który był najbardziej prorosyjski po 1989 r.? Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Małgorzatę Pępek, klub Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Panie Marszałku! Wysoka Izbo! Macie bardzo krótką pamięć. Przypomnijcie sobie wasze afery: podsłuchową, mailową, działalność Antoniego Macierewicza, nocny atak na centrum kontrwywiadu NATO w Warszawie i zerwane kontrakty na caracale. Przypomnijcie sobie wasze powiązania z Markiem Falentą, ulubionym kongresmenem Putina Rohrabacherem…</utt>
      <utt t="interrupt" by="Głos z sali">Kto pani to pisał?</utt>
      <utt t="interrupt" by="Głosy z sali">Ha, ha, ha!</utt>
      <utt t="norm">Bardzo ładnie się śmiejecie. To właśnie ten śmiech was zabije. …zatrzymanym za szpiegostwo członkiem komisji likwidacyjnej WSI Tomaszem L. czy oczywiście sędzią Szmydtem, który za waszych rządów był zwerbowany i działał na rzecz obcego państwa, mając dostęp do informacji niejawnych.</utt>
      <utt t="interrupt" by="Głos z sali">Kolega Gasiuk-Pihowicz.</utt>
      <utt t="norm">To są tylko niektóre wasze grzechy główne, i to nie wszystkie, bo czasu by nie starczyło, gdybyśmy chcieli wymieniać tutaj wszystkie.</utt>
      <utt t="interrupt" by="Głos z sali">Nie podniesiemy się.</utt>
      <utt t="norm">Rujnowanie kraju</utt>
      <utt t="reaction">Dzwonek</utt>
      <utt t="norm">, niekompetencja, złodziejstwo. I wszystko z Bogiem, orłami i biało-czerwonymi chorągiewkami prawdziwych Polaków. To jest PiS. Ale bądźcie pewni jednego, że za to wszystko historia was oceni, a Polacy wam tego nie zapomną. Zachowujecie się nieprzyzwoicie. Wstydzilibyście się.</utt>
      <utt t="reaction">Oklaski</utt>
      <utt t="interrupt" by="Poseł Marcin Kierwiński">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Zbigniewa Kuźmiuka, klub Prawo i Sprawiedliwość.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Panie Marszałku! Panie Ministrze! Takim bardzo mocnym materiałem oskarżycielskim, jeżeli chodzi o rządy PO–PSL, jest raport NIK-u z lat 2006–2011 dotyczący polityki gazowej, zresztą przygotowany przez wcześniejszego posła Platformy pana Kwiatkowskiego. Tam jest m.in. ten zarzut dotyczący umorzenia zaległości w wysokości 1200 mln. To jest rezygnacja z 1,5 mld zł środków za przesył gazu przez Polskę. W tej umowie państwo z tego zrezygnowali. Propozycja podpisania długofalowego kontraktu z Rosją na dwadzieścia kilka lat. Dopiero interwencja śp. prezydenta Lecha Kaczyńskiego i Komisji Europejskiej odwiodła was od tego</utt>
      <utt t="reaction">Dzwonek</utt>
      <utt t="norm">zamiaru. Rezygnacja z Baltic Pipe. Przecież pamiętamy słowa Donalda Tuska: my mamy tego gazu rosyjskiego tyle, że ten norweski nam nie jest potrzebny. Proszę państwa, czy trzeba więcej dowodów na waszą prorosyjskość. Naprawdę nie uda wam się przemalować z prorosyjskości, naprawdę to się wam nie uda.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Małgorzatę Tracz, klub Koalicji Obywatelskiej. Proszę bardzo, pani poseł.</utt>
    </speech>
    <speech speaker="Poseł Małgorzata Tracz">
      <utt t="norm">Panie Marszałku! Panie Ministrze! Wysoka Izbo! W kwietniu Europą wstrząsnęła afera Russiagate, pokazująca wpływ Rosji na partie skrajnej prawicy w Europie i finansowanie dezinformacji przed nadchodzącymi wyborami do Parlamentu Europejskiego. Jednym z wątków tej afery było finansowanie przez Rosję portalu Visegrád Post, który miał czterech oficjalnych partnerów w Polsce: po pierwsze, tygodnik „Do Rzeczy”…</utt>
      <utt t="interrupt" by="Głos z sali">Uuu…</utt>
      <utt t="norm">…potem powiązany z nim portal Sovereignty.pl, a także stronę Kurier Plus należącą do Instytutu Współpracy Polsko-Węgierskiej im. Wacława Felczaka oraz Forum Ekonomiczne. I teraz garść faktów. Visegrád Post regularnie przedrukowywał angielskie wersje tekstów z „Do Rzeczy” oraz Kuriera Plus. Pod rządami PiS tygodnik „Do Rzeczy” był utrzymywany na kroplówce z reklam ze spółek Skarbu Państwa.</utt>
      <utt t="interrupt" by="Poseł Apoloniusz Tajner">Prawda.</utt>
      <utt t="norm">Wydająca Sovereignty.pl Fundacja Instytut Suwerenności i Dziedzictwa w Europie dostała w 2022 r. dotację z Funduszu Sprawiedliwości.</utt>
      <utt t="interrupt" by="Głos z sali">Ha, ha, ha!</utt>
      <utt t="norm">Z kolei Instytut Współpracy Polsko-Węgierskiej im. Wacława Felczaka został</utt>
      <utt t="reaction">Dzwonek</utt>
      <utt t="norm">powołany do życia ustawą z inicjatywy rządu PiS w 2018 r. Panie Ministrze! Czy i kiedy odpowiednie służby zajęły się zbadaniem wątku afery Rusiagate i czy znana jest nam skala działań dezinformacyjnych Rosji za czasów rządów PiS?</utt>
      <utt t="reaction">Oklaski</utt>
      <utt t="interrupt" by="Poseł Witold Zembaczyński">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Pozdrawiamy redakcję Visegrád Post, z której kilku redaktorów znam. Zapraszam do zabrania głosu pana posła Pawła Hreniaka, klub Prawo i Sprawiedliwość. Proszę bardzo.</utt>
    </speech>
    <speech speaker="Poseł Paweł Hreniak">
      <utt t="norm">Panie Marszałku! Cokolwiek by dzisiaj koalicja 13 grudnia opowiadała, Polacy doskonale wiedzą, że najbardziej prorosyjskim premierem po 1989 r. był Donald Tusk. Wszyscy o tym doskonale wiemy.</utt>
      <utt t="interrupt" by="Głos z sali">A nawet jest.</utt>
      <utt t="norm">Szanowni Państwo! Pierwszą linią obrony przed militaryzmem, rosyjskim imperializmem jest Wojsko Polskie. A co działo się za czasów Platformy Obywatelskiej? To wy rozformowaliście ponad 620 jednostek wojskowych. To wy, szanowni państwo, kiedy oddawaliście władzę w roku 2015, oddawaliście Wojsko Polskie, które liczyło 90 tys. żołnierzy. My oddaliśmy Wojsko Polskie w dużo lepszym stanie, które liczy dzisiaj 200 tys. żołnierzy, którzy są gotowi bronić naszej ojczyzny. To wy w roku 2016 byliście przeciwni powołaniu Wojsk Obrony Terytorialnej. To wy w roku 2021 byliście przeciwni budowie zapory na granicy. I w tym samym roku, w roku 2021, ku uciesze Putina robiliście wszystko, żeby kwestionować hybrydowy</utt>
      <utt t="reaction">Dzwonek</utt>
      <utt t="norm">bezpośredni atak na ziemie polskie ze strony Białorusi i Rosji. Polacy doskonale wiedzą, że po roku 1989 nie było bardziej prorosyjskiego premiera niż Donald Tusk. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Iwonę Kozłowską, klub Koalicji Obywatelskiej. Proszę bardzo, pani poseł.</utt>
    </speech>
    <speech speaker="Poseł Iwona Maria Kozłowska">
      <utt t="norm">Dziękuję. Panie Marszałku! Panie Ministrze! Wysoka Izbo! 8 lat rządów PiS to czas degradacji Agencji Bezpieczeństwa Wewnętrznego i służb kontrwywiadu. W wyniku działań poprzedników drastycznie zmalała liczba funkcjonariuszy ABW. W 2015 r. było ich ok. 6 tys., obecnie jest ich od 3 do 4 tys. To spowodowało ograniczenie zdolności skutecznych działań kontrwywiadu. PiS zniszczył też struktury cywilnego kontrwywiadu. W 2016 r. została zlikwidowana delegatura stołeczna w Warszawie, którą utworzono w 2011 r. W kolejnym roku PiS kontynuował misję kasacji następnych delegatur, chociażby w Rzeszowie, czyli blisko granicy z Ukrainą, podkreślam, w Olsztynie, czyli przy granicy z obwodem kaliningradzkim.</utt>
      <utt t="interrupt" by="Głos z sali">Królewiec.</utt>
      <utt t="norm">Pytanie: Dlaczego?</utt>
      <utt t="interrupt" by="Głos z sali">Ruscy.</utt>
      <utt t="norm">Z mapy kraju zniknęły też delegatury w Bydgoszczy, Krakowie, Łodzi, Opolu, Radomiu, Szczecinie, we Wrocławiu i w Zielonej Górze.</utt>
      <utt t="interrupt" by="Głos z sali">Przecież WSI napisało…</utt>
      <utt t="norm">Pani Ministrze! Mam pytanie</utt>
      <utt t="reaction">Dzwonek</utt>
      <utt t="norm">: Jaki wpływ miały te destrukcyjne działania PiS na bezpieczeństwo Polski i zdolności operacyjne tych służb? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Przemysława Drabka, klub Prawo i Sprawiedliwość. Proszę bardzo, pani pośle.</utt>
    </speech>
    <speech speaker="Poseł Przemysław Drabek">
      <utt t="norm">Szanowny Panie Marszałku! Wysoki Sejmie! Mam trzy proste pytania i bardzo proszę o odpowiedź na piśmie na te pytania. Pierwsze pytanie: Czy na dokumencie zezwalającym na współpracę z rosyjskim wywiadem widnieje podpis Donalda Tuska? Czy to jest podpis Donalda Tuska? Ja zaraz przekażę ten dokument. Drugie pytanie: Kto, z imienia i nazwiska, doradzał premierowi Tuskowi i ministrom jego rządu i przeprowadził całą operację likwidacji ponad 600 jednostek organizacyjnych Wojska Polskiego, ze szczególnym uwzględnieniem wschodniej części Polski, otwierając tym samym Polskę na agresję rosyjską? I trzecie pytanie: Wielkim skandalem jest usunięcie z kanałów internetowych Telewizji Polskiej, z Internetu serialu „Reset”, który opisywał i dokumentował bardzo czytelnie politykę rządu Donalda Tuska, politykę zbliżenia z Rosją.</utt>
      <utt t="interrupt" by="Poseł Marcin Kierwiński">Co pan bredzi?</utt>
      <utt t="norm">Proszę o imienną listę osób, które wydały polecenie oraz wykonały to zadanie.</utt>
      <utt t="interrupt" by="Głos z sali">Kłamstwo!</utt>
      <utt t="norm">A na zakończenie: trzeba wszystkim</utt>
      <utt t="reaction">Dzwonek</utt>
      <utt t="norm">przypominać, że Donald Tusk jest najbardziej prorosyjskim premierem po 1989 r. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Witolda Zembaczyńskiego, Koalicja Obywatelska. Proszę bardzo.</utt>
    </speech>
    <speech speaker="Poseł Witold Zembaczyński">
      <utt t="norm">Panie Marszałku! Szanowne Osoby Poselskie! To będzie krótka, syntetyczna opowieść o tym, jak rozwijaliście dywan z czerwoną gwiazdą przed Federacją Rosyjską, bo już po przegranych…</utt>
      <utt t="interrupt" by="Poseł Witold Zembaczyński odtwarza nagranie z telefonu">Panie i panowie, przyjaciele Rosjanie…</utt>
      <utt t="norm">O, przepraszam, prezes mi się włączył: przyjaciele Rosjanie. Ale niech to będzie tłem.</utt>
      <utt t="reaction">Wesołość na sali</utt>
      <utt t="interrupt" by="Poseł Marcin Kierwiński">Prezes się włączył. Ha, ha, ha!</utt>
      <utt t="norm">Już po przegranych wyborach, bo w dniu 17 października 2023 r., wasz wiceminister odpowiedział na moją interpelację. Z tej odpowiedzi się dowiadujemy, drodzy państwo, że tylko w 2023 r., za waszych rządów, doszło do zarejestrowania 84 podmiotów białoruskich w roli firm transportowych oraz pięciu podmiotów rosyjskich. A potem te firmy transportowe, przed którymi rozwijaliście czerwony dywan z czerwoną gwiazdą, brały udział w blokowaniu polskiej granicy, w protestach na granicy, realizując czysto agendę Kremla.</utt>
      <utt t="interrupt" by="Poseł Antoni Macierewicz">Razem z wami.</utt>
      <utt t="norm">A więc pytam, gdzie jest odpowiedzialność i czy ta afera zostanie rozliczona. To pytanie do pana ministra.</utt>
      <utt t="reaction">Dzwonek</utt>
      <utt t="norm">A odnośnie do wpływów już mamy wyjaśnione, więc powiedzmy jeszcze tylko zdanie o przepływach. I tutaj pokazuje nam się Janusz Kowalski, drodzy państwo, który w spółce należącej w ok. 50% do rosyjskiego Gazpromu zarabiał według mediów ok. 60 tys. zł miesięcznie.</utt>
      <utt t="interrupt" by="Poseł Janusz Kowalski">No w PGNiG, w polskiej spółce, wywaliłem ruskich.</utt>
      <utt t="interrupt" by="Głos z sali">Ty jesteś dureń.</utt>
      <utt t="norm">Mało tego, Europol Gaz wypłacił członkom własnej spółki pieniądze za zysk, którego nie wypracowali. Kowalski, ten gość tutaj, proszę państwa…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Witold Zembaczyński">
      <utt t="norm">…i Europol Gaz z Federacji Rosyjskiej. Janusz, spasiba.</utt>
      <utt t="reaction">Oklaski</utt>
      <utt t="interrupt" by="Głos z sali">Ha, ha, ha!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Dziękuję bardzo, panie pośle.</utt>
      <utt t="interrupt" by="Poseł Janusz Kowalski">Panie marszałku…</utt>
      <utt t="norm">W jakim trybie?</utt>
      <utt t="interrupt" by="Poseł Janusz Kowalski">No nie wiem, sprostowania, powiedział nieprawdziwe… Naruszył moje dobra osobiste.</utt>
      <utt t="norm">Proszę bardzo, krótko, jeśli w trybie sprostowania.</utt>
      <utt t="interrupt" by="Poseł Antoni Macierewicz">A jednak.</utt>
    </speech>
    <speech speaker="Poseł Janusz Kowalski">
      <utt t="norm">Panie Marszałku! Ja jestem dumny, że pracowałem w PGNiG SA i wyrzuciłem wszystkich ruskich…</utt>
      <utt t="interrupt" by="Głos z sali">O, tłumacz się.</utt>
      <utt t="norm">…których za czasów Platformy Obywatelskiej trzymaliście.</utt>
      <utt t="reaction">Oklaski</utt>
      <utt t="norm">Jestem dumny, że pracowałem w PGNiG i zbudowałem zespół, który wywalczył 6 mld od Gazpromu. I jest mi wstyd…</utt>
      <utt t="interrupt" by="Poseł Witold Zembaczyński">Tak, o Europol Gaz mów.</utt>
      <utt t="norm">…że pana ojciec, prezydent z Platformy Obywatelskiej, chciał sprzedać E.ON-owi…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, bardzo proszę ograniczyć się do sprostowania.</utt>
    </speech>
    <speech speaker="Poseł Janusz Kowalski">
      <utt t="norm">…niemieckiemu partnerowi Gazpromu, 53% akcji…</utt>
      <utt t="interrupt" by="Poseł Witold Zembaczyński">Ale nie brał premii od ruskich tak jak ty.</utt>
      <utt t="norm">…Energetyki Cieplnej Opolszczyzny. Twój tato, polityk Platformy Obywatelskiej…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, panie pośle… Panie pośle, udzieliłem panu głosu w celu sprostowania, a nie w celu sformułowania ataku personalnego na posła czy jego ojca.</utt>
      <utt t="interrupt" by="Głos z sali">Cham.</utt>
      <utt t="interrupt" by="Głos z sali">Czekaj, czekaj.</utt>
      <utt t="interrupt" by="Głos z sali">Uciekaj, uciekaj.</utt>
      <utt t="interrupt" by="Głos z sali">Za ojca się wstydzisz, tak?</utt>
      <utt t="norm">Bardzo proszę wszystkich o szanowanie reguł. Staram się tutaj naprawdę nie przechylać prowadzenia w stronę żadnej opcji, ale to od panów posłów i pań posłanek zależy, czy ta debata będzie rzeczywiście debatą. Zapraszam pana posła Kacpra Płażyńskiego, klub Prawo i Sprawiedliwość.</utt>
      <utt t="reaction">Gwar na sali, dzwonek</utt>
      <utt t="norm">Proszę nie przeszkadzać swojemu własnemu posłowi. Proszę już o ciszę.</utt>
      <utt t="interrupt" by="Poseł Krystyna Skowrońska">Pan uciszy Kowalskiego.</utt>
    </speech>
    <speech speaker="Poseł Kacper Płażyński">
      <utt t="norm">Panie Marszałku! Wysoka Izbo! Kilka prostych pytań do Donalda Tuska. Realizacja przez rząd Prawa i Sprawiedliwości gazoportu północnego – czy to było działanie prorosyjskie, czy to było działanie propolskie, uniezależniające nas od Rosji? Z drugiej strony kilka lat wcześniej to państwa rząd z wicepremierem Pawlakiem wynegocjował najgorszy wieloletni kontrakt z Gazpromem, który uzależniałby nas od Rosjan na długie, długie lata. Pytanie numer dwa, szanowni państwo. Grupa Granica, to jest coś z mojego środowiska, z mojego podwórka, razem z Donaldem Tuskiem pochodzimy z Gdańska. Jego koledzy z Platformy Obywatelskiej z Gdańska jesienią 2021 r. oficjalnie rozpoczęli współpracę z Grupą Granica, grupą, stowarzyszeniem, które chciało, żeby nielegalni migranci z Białorusi, z Rosji przekraczali granicę, żeby zapora została rozebrana. Czy to było działanie prorosyjskie, czy to było działanie antyrosyjskie?</utt>
      <utt t="interrupt" by="Poseł Marcin Kierwiński">No przecież ta zapora… Jaka zapora? Płot, płot.</utt>
      <utt t="interrupt" by="Głosy z sali">Zapora.</utt>
      <utt t="norm">Czy ta zapora, która powstała za naszych czasów, dzięki rządowi Prawa i Sprawiedliwości, była działaniem prorosyjskim czy była działaniem antyrosyjskim?</utt>
      <utt t="reaction">Dzwonek</utt>
      <utt t="interrupt" by="Głos z sali">Była fikcyjnym.</utt>
      <utt t="norm">Drodzy państwo, nie róbcie z ludzi idiotów. Bardzo was o to proszę.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Klaudię Jachirę, klub Koalicji Obywatelskiej. Proszę bardzo, pani poseł.</utt>
      <utt t="interrupt" by="Głos z sali">Będzie jeszcze…</utt>
      <utt t="interrupt" by="Głos z sali">Ha, ha, ha!</utt>
    </speech>
    <speech speaker="Poseł Klaudia Jachira">
      <utt t="norm">Panie Marszałku! Wysoka Izbo! Po owocach ich poznacie. Oznacza to, że rządzących należy osądzać po czynach, a nie po tym, co próbowali i co teraz tu, na tej sali, próbują wmówić. Dlatego pytam Zjednoczoną Prawicę, w czyim interesie były podejmowane te działania: zatrzymanie transformacji energetycznej, nienawiść i odbieranie praw gejom, osobom LGBT</utt>
      <utt t="reaction">Wesołość na sali</utt>
      <utt t="norm">, skonfliktowanie nas z Unią Europejską, szukanie sojuszy u przyjaciół Putina, deforma polskiej armii, wprowadzenie systemu oligarchicznego, dyktatura jednej partii, uderzenie w NGOsy, społeczeństwo obywatelskie, atak na wolne media, zastąpienie informacji propagandą, wojna z sądami, bezkarność rządzących, Pegasus, atak na świeckie państwo, niszczenie środowiska naturalnego, granie na podziały w społeczeństwie, okradanie państwa w sposób systemowy, blokada pieniędzy z Unii i wyłączanie wszelkich mechanizmów kontrolnych.</utt>
      <utt t="reaction">Dzwonek</utt>
      <utt t="interrupt" by="Poseł Janusz Kowalski">Krytykowanie Szczerby jeszcze.</utt>
      <utt t="norm">A więc powtarzam: W czyim interesie były podejmowane te działania? Bo to wszystko działania takie same jak te, które się dzieją w Rosji. I na pewno nie były w interesie państwa polskiego ani Unii Europejskiej.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł.</utt>
      <utt t="interrupt" by="Głos z sali">Niech mówi…</utt>
    </speech>
    <speech speaker="Poseł Klaudia Jachira">
      <utt t="norm">Korzyść z nich mógł odnieść tylko jeden kraj – Rosja, i taka jest prawda o rządach Prawa i Sprawiedliwości.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Sławomira Skwarka, klub Prawo i Sprawiedliwość. Proszę bardzo, panie pośle. Ale zanim pan poseł zacznie, bardzo proszę o wyciszenie emocji. Wiem, że pani poseł wzbudziła duże emocje na sali, ale pozwólmy panu posłowi Skwarkowi przemawiać. Proszę.</utt>
      <utt t="interrupt" by="Głos z sali">Chcieliśmy, żeby pani poseł mogła trochę dłużej mówić.</utt>
    </speech>
    <speech speaker="Poseł Sławomir Skwarek">
      <utt t="norm">Panie Marszałku! Wysoka Izbo! Nadal, jak widzę, w Platformie Obywatelskiej nie rozumiecie, że Rosja zawsze dążyła do uzależnienia Polski drogą militarno-gospodarczą i polityczną. Jak się nie ma nic do zaoferowania Polakom, nie realizuje się waszych w końcu konkretów wyborczych, to najlepiej rzucić oskarżenie. O co? O tzw. zdradę narodową. Ale ja mam jednak pytania: Kto zaakceptował wieloletnią niekorzystną umowę gazową z Gazpromem do 2037 r. i nakazał umorzenie długu…</utt>
      <utt t="interrupt" by="Głos z sali">Kowalski.</utt>
      <utt t="norm">…tej niebiednej przecież skądinąd firmie? Kto zaakceptował uczestnictwo w wewnętrznej naradzie polskiego korpusu dyplomatycznego rosyjskiego ministra spraw zagranicznych?</utt>
      <utt t="interrupt" by="Głos z sali">Kowalski.</utt>
      <utt t="reaction">Wesołość na sali</utt>
      <utt t="norm">W końcu o kim pisały rosyjskie media: nasz człowiek w Warszawie? Co było do udowodnienia, szanowni państwo</utt>
      <utt t="reaction">Dzwonek</utt>
      <utt t="norm">, Tusk, najbardziej prorosyjski premier polskiego rządu po 1989 r.</utt>
      <utt t="reaction">Oklaski</utt>
      <utt t="interrupt" by="Głos z sali">Najlepsze przemówienie.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam, pani poseł Anna Wojciechowska, klub Koalicji Obywatelskiej. Proszę bardzo, pani poseł.</utt>
    </speech>
    <speech speaker="Poseł Anna Wojciechowska">
      <utt t="norm">Dziękuję bardzo. Panie Marszałku! Panie Ministrze! Szanowna Izbo! Po pierwsze… Jest tego tak bardzo dużo, że nie sposób wymienić.</utt>
      <utt t="interrupt" by="Głos z sali">Jedną rzecz…</utt>
      <utt t="norm">Po pierwsze, 2006 r., likwidacja wojskowych służb specjalnych, pan Macierewicz Antoni, pan minister.</utt>
      <utt t="reaction">Poruszenie na sali</utt>
      <utt t="interrupt" by="Poseł Antoni Macierewicz">No straszne.</utt>
      <utt t="interrupt" by="Poseł Andrzej Śliwka">Jakich służb specjalnych?</utt>
      <utt t="norm">To było druzgocące dla Polski, ale szczęśliwe były służby rosyjskie. Po drugie, afera taśmowa, podsłuchiwanie polityków i biznesmenów na prywatnych spotkaniach, a taśmy znalazły się w rękach rosyjskich, co wywołało kryzys polityczny w Polsce. Gratuluję. Po trzecie, sprowadzanie rosyjskiego węgla przez rodziny rządu PiS-owskiego. Rodzina pana ministra Tchórzewskiego sprowadzała rosyjski węgiel do elektrowni, na który umowy zostały podpisane przez ministerstwo, i kontakty z aktywistami o jawnie prorosyjskich sympatiach w rodzaju pani Agnieszki Piwar. Po czwarte, blokowanie ustaw dotyczących odnawialnych źródeł energii, żeby nie zmniejszać zapotrzebowania na węgiel rosyjski.</utt>
      <utt t="reaction">Dzwonek</utt>
      <utt t="norm">I najgorsze – ignorowanie informacji o planowanej agresji Rosji na Ukrainę. Rząd PiS-owski pierwsze sygnały miał z Ameryki już w listopadzie 2021 r. Amerykanie uprzedzali rząd PiS…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Anna Wojciechowska">
      <utt t="norm">…ale działaliście na korzyść Rosji.</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie, oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Pani poseł, dziękuję bardzo. Zapraszam do głosu pana posła Rafała Webera, klub Prawo i Sprawiedliwość.</utt>
    </speech>
    <speech speaker="Poseł Rafał Weber">
      <utt t="norm">Dziękuję bardzo. Panie Marszałku! Mam pytanie do posła wnioskodawcy. Panie pośle, kto jest na tym zdjęciu z Władimirem Putinem?</utt>
      <utt t="interrupt" by="Głos z sali">O, jak słaby jesteś.</utt>
      <utt t="norm">Odpowie pan? A może państwo odpowiedzą, kto jest na tym zdjęciu z Władimirem Putinem? Donald Tusk. A na tym zdjęciu? To inne zdjęcie z Władimirem Putinem.</utt>
      <utt t="interrupt" by="Głos z sali">A może macie zdjęcie Lecha Kaczyńskiego.</utt>
      <utt t="norm">Kto jest na tym zdjęciu z Władimirem Putinem?</utt>
      <utt t="interrupt" by="Głos z sali">Putin.</utt>
      <utt t="norm">Kolejne zdjęcie, kolejne spotkanie. Kto jest na tym zdjęciu z Władimirem Putinem? Donald Tusk.</utt>
      <utt t="interrupt" by="Głos z sali">Donald Tusk.</utt>
      <utt t="norm">Kolejne zdjęcie. Sopockie molo, kolejne spotkanie, umizgi do Putina. Czyje? Donalda Tuska. Ale mam jeszcze jedno zdjęcie bohatera narodowego, kogoś, kto przestrzegał przed złą, imperialną polityką Władimira Putina. To zdjęcie prezydenta Lecha Kaczyńskiego, wielkiego Polaka, który przestrzegał przed Putinem, a przez was był nazywanym rusofobem.</utt>
      <utt t="interrupt" by="Głos z sali">Który spotykał się z Putinem.</utt>
      <utt t="norm">Szanowni państwo, Donald Tusk – i wszyscy to wiedzą – to najbardziej prorosyjski premier polskiego rządu</utt>
      <utt t="reaction">Dzwonek</utt>
      <utt t="norm">po 1989 r.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Gabrielę Lenartowicz, klub Koalicji Obywatelskiej.</utt>
    </speech>
    <speech speaker="Poseł Gabriela Lenartowicz">
      <utt t="norm">Panie Marszałku! Wysoki Sejmie! Jest rok 2022. Rosja prowadzi otwartą wojnę przeciw Ukrainie. Tymczasem Solidarna Polska proponuje rozwiązania putinowskie, wprost z Rosji, które wprowadzają też inne rządy autorytarne. Chodzi o projekt ustawy o finansowaniu organizacji pozarządowych. Ma to rzekomo zapewnić przejrzystość finansowania organizacji, a społeczeństwu – większą wiedzę o NGO-sach. W Polsce potrzebna jest deputinizacja, zwłaszcza NGO-sów, mówił ówczesny wiceminister Michał Woś. Racja, ale do tego nie trzeba putinowskiej ustawy, bo oto portal Onet ujawnia powiązania Agendy Europe z ludźmi bliskimi reżimowi Władimira Putina. A kto jest częścią Agendy Europe? Ano skrajna prawicowa organizacja Ordo Iuris, której reprezentantem w ówczesnym rządzie Morawieckiego…</utt>
      <utt t="interrupt" by="Głos z sali">Niech pani uważa na słowa, niech pani się liczy ze słowami.</utt>
      <utt t="norm">…najpierw w kancelarii premiera, a potem w Ministerstwie Spraw Zagranicznych obecny tu poseł Jabłoński.</utt>
      <utt t="reaction">Dzwonek</utt>
      <utt t="norm">Na pewno trzeba społeczeństwu wiedzy na temat i powiązań, i finansowania, bo ten sam portal Onet donosi też o powiązaniach z putinowskimi oligarchami tejże organizacji Ordo Iuris. W tym przypadku zgadzam się z posłem Michałem Wosiem. Święta prawda, potrzeba nam deputinizacji organizacji takich, jak Ordo Iuris.</utt>
      <utt t="interrupt" by="Głos z sali">Czas.</utt>
      <utt t="norm">Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł.</utt>
      <utt t="interrupt" by="Poseł Paweł Jabłoński">Zostałem wymieniony przez panią poseł z nazwiska, więc chciałbym się do tego odnieść.</utt>
      <utt t="interrupt" by="Głos z sali">Pomówienie było.</utt>
      <utt t="norm">Jeżeli w trybie sprostowania… Bardzo proszę i apeluję, żeby się ograniczyć wyłącznie do sprostowania.</utt>
    </speech>
    <speech speaker="Poseł Paweł Jabłoński">
      <utt t="norm">Bardzo dziękuję. Szanowna Pani Poseł! Niech pani przez chwilę posłucha. W zeszłym tygodniu wasi ludzie pojechali do Berlina do pani Manueli Schwesig, która przyjęła od Putina 200 mln euro, pomagała mu obchodzić sankcje, pomagała Gazpromowi…</utt>
      <utt t="interrupt" by="Głos z sali">Skandal!</utt>
      <utt t="interrupt" by="Głos z sali">Panie marszałku, to jest sprostowanie?</utt>
      <utt t="norm">…uzależniać Europę i Polskę od rosyjskiego gazu. To wasi ludzie współpracowali ze skorumpowanymi politykami rosyjskimi.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Panie pośle, to nie jest sprostowanie. Proszę opuścić mównicę.</utt>
    </speech>
    <speech speaker="Poseł Paweł Jabłoński">
      <utt t="norm">Powinni tu dzisiaj być i się tłumaczyć.</utt>
      <utt t="interrupt" by="Głos z sali">Za Ordo Iuris się wstydź.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Niestety nadużył pan poseł zaufania mojego i nas wszystkich. Zapraszam, kontynuujemy. Pan poseł Andrzej Kryj. Proszę bardzo, panie pośle.</utt>
    </speech>
    <speech speaker="Poseł Andrzej Kryj">
      <utt t="norm">Szanowny Panie Marszałku! Wysoka Izbo! Wtedy, kiedy pan prezydent Lech Kaczyński przestrzegał przed rosyjskim zagrożeniem, wy z niego szydziliście. Ale szydziliście dlatego, że wasz premier Donald Tusk na molo w Sopocie szeptał sobie czułe słówka z premierem, prezydentem Putinem.</utt>
      <utt t="interrupt" by="Głos z sali">A pan to słyszał, panie pośle?</utt>
      <utt t="norm">Kiedy w roku 2010 pan prezes Jarosław Kaczyński skierował do dyplomatycznych przedstawicieli w Polsce, do ambasadorów i do europosłów list przestrzegający przed Rosją, szydziliście z niego ustami waszego ministra spraw zagranicznych. Rok 2014, trwa kampania wyborcza. Kieruję to do kolegów z PSL-u, to wasi działacze na targowiskach</utt>
      <utt t="reaction">Dzwonek</utt>
      <utt t="norm">rozdają ulotkę: PiS równa się wojna z Rosją i pytają, czy jeżeli rusofob Kaczyński dojdzie do władzy, to wyśle polskie wojska na Ukrainę? Szanowni państwo, te głupoty, który wy gadacie, trafią może do tych, którzy na czołach i na samochodach malowali sobie osiem gwiazdek, bo na szczęście normalni Polacy wiedzą, że najbardziej prorosyjskim premierem po 1989 r. był i jest Donald Tusk.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Henryka Szopińskiego, klub Koalicji Obywatelskiej.</utt>
    </speech>
    <speech speaker="Poseł Henryk Szopiński">
      <utt t="norm">Szanowny Panie Marszałku! Wysoka Izbo! W 2007 r., podczas pierwszych rządów PiS funkcję podsekretarza stanu w Ministerstwie Obrony Narodowej pełnił pan Jacek Kotas.</utt>
      <utt t="interrupt" by="Głos z sali">Ruski łącznik.</utt>
      <utt t="norm">Przedsiębiorca, którego wschodnie interesy i powiązania szeroko opisywał w swojej książce pan Tomasz Piątek, który nazwał wprost pana Kotasa rosyjskim łącznikiem.</utt>
      <utt t="interrupt" by="Poseł Janusz Kowalski">Kto był ministrem?</utt>
      <utt t="interrupt" by="Poseł Antoni Macierewicz">Sikorski.</utt>
      <utt t="norm">Zresztą pan Kotas pozwał w tej sprawie pana Tomasza Piątka do sądu i co wymowne, proces ten przegrał. Ale co jest ważniejsze?</utt>
      <utt t="interrupt" by="Głos z sali">Ale wie pan, że Sikorski był ministrem?</utt>
      <utt t="norm">Ważniejsze jest to, że w tym czasie kierowana przez pana Macierewicza SKW dała panu Kotasowi szeroki dostęp do dokumentów polskiego wojska. Jeżeli prawdą jest, że pan Kotas był rosyjskim łącznikiem, to znaczy, że dokumenty polskiego wojska</utt>
      <utt t="reaction">Dzwonek</utt>
      <utt t="norm">trafiały wprost na biurka w Moskwie. Pytanie wprost, panie ministrze.</utt>
      <utt t="interrupt" by="Głos z sali">Kto był ministrem?</utt>
      <utt t="interrupt" by="Głos z sali">Sikorski.</utt>
      <utt t="interrupt" by="Głos z sali">Sikorski do więzienia.</utt>
      <utt t="norm">Czy polska prokuratura lub jakieś inne służby w tej sprawie prowadziły kiedykolwiek postępowanie? Jeżeli tak, to z jakim skutkiem? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zanim głos zabierze pan poseł Andrzej Śliwka…</utt>
      <utt t="reaction">Gwar na sali</utt>
      <utt t="interrupt" by="Głos z sali">Panie marszałku, sprostowanie.</utt>
      <utt t="norm">Proszę się uspokoić, wszyscy. Zanim głos zabierze kolejny poseł, pragnę przywitać kolejną grupę, która przysłuchuje się naszym obradom – z liceum ogólnokształcącego w Koronowie, na zaproszenie pani poseł Iwony Karolewskiej.</utt>
      <utt t="reaction">Oklaski</utt>
      <utt t="norm">Witamy serdecznie, życzymy wspaniałych wrażeń z naszych obrad…</utt>
      <utt t="interrupt" by="Głos z sali">Przepraszamy za prorosyjską Platformę.</utt>
      <utt t="norm">…jeżeli to tylko możliwe.</utt>
      <utt t="interrupt" by="Poseł Antoni Macierewicz">Uprzejmie proszę o możliwość sprostowania.</utt>
      <utt t="norm">Nie zgadzam się na kolejne sprostowania, ponieważ państwo posłowie nadużywają zaufania i wykorzystują formułę sprostowań do atakowania się nawzajem i wygłaszania zupełnie niezwiązanych z wypowiedzią uwag.</utt>
      <utt t="interrupt" by="Poseł Antoni Macierewicz">Czy nie mogę sprostować… Wszyscy mogą, tylko ja nie mogę.</utt>
      <utt t="norm">Zapraszam pana posła Andrzeja Śliwkę. Być może pan poseł Andrzej Śliwka zechce sprostować to, co pan by chciał. Proszę bardzo. Jest kolej pana posła z PiS-u. Proszę bardzo, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">Panie Marszałku! Wysoka Izbo! Panie Ministrze! Chcecie faktów, to proszę bardzo. Jeżeli spojrzymy na to, jak wyglądał import gazu, węgla i ropy naftowej w 2015 r., to zobaczymy, że blisko 90% importu było pochodzenia rosyjskiego. Jak oddawaliśmy władzę, jeżeli chodzi o węgiel, gaz i ropę, było okrągłe zero. To jest ta różnica, panie pośle Budka, to, co różni nas i was.</utt>
      <utt t="interrupt" by="Poseł Borys Budka">Racja, jesteście zero.</utt>
      <utt t="norm">Wy na masową skalę importowaliście węgiel, gaz i ropę naftową z Federacji Rosyjskiej. My jak oddawaliśmy władzę, nie importowaliśmy ropy, gazu ani węgla. To po pierwsze.</utt>
      <utt t="interrupt" by="Poseł Marcin Kierwiński">Ty ostatnio wybory przegrałeś.</utt>
      <utt t="norm">Po drugie, jeżeli panowie i panie posłanki z Platformy Obywatelskiej mówią o imporcie węgla, to warto powiedzieć jedną rzecz.</utt>
      <utt t="interrupt" by="Poseł Borys Budka">Jak tam w Elblągu?</utt>
      <utt t="norm">W latach 2007– 2015 import rosyjskiego węgla do Polski wyniósł 70 mln t. To jest rekordowa skala w III Rzeczypospolitej.</utt>
      <utt t="reaction">Dzwonek</utt>
      <utt t="norm">Dlatego, szanowni państwo, Wysoka Izbo, nie dziwi mnie, że właśnie za to odpowiadał najbardziej prorosyjski premier po 1989 r. – Donald Tusk. Ten sam…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Andrzej Śliwka">
      <utt t="norm">…który mówił o tym, że wspólnie z panem premierem Putinem przypilnuje…</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję. Już proszę nie wchodzić w dalsze dywagacje. Bardzo proszę…</utt>
    </speech>
    <speech speaker="Poseł Andrzej Śliwka">
      <utt t="norm">…żeby w relacjach polsko-rosyjskich nikt nie sypał piachu w tryby.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Pan poseł Łukasz Schreiber, także Prawo i Sprawiedliwość. Też może kontynuować myśl albo nową myśl zaproponować. Proszę bardzo, panie pośle.</utt>
    </speech>
    <speech speaker="Poseł Łukasz Schreiber">
      <utt t="norm">Panie Marszałku! Wysoka Izbo! Dziś z tej mównicy przez wnioskodawców przemawia wstyd – przez was jeszcze za PZPR, przez was za lata 2007– 2014. I nie ma chyba w tym nic dziwnego. Bo jak to możliwe, że student z Bydgoszczy widział to, czego nie widział prezes Rady Ministrów, kiedy udawał się na wiernopoddańczą wizytę do Moskwy w roku 2008? Jak to możliwe, że nie widzieliście kilka lat później tego, co robicie, podpisując fatalny kontrakt gazowy? Jak to możliwe, że chcieliście nawet sprzedać Rosjanom Lotos i nie widzieliście w tym nic złego, nic zdrożnego? Dzisiaj wygłaszacie kompletne bzdury z tej mównicy. To nie służy interesowi Polski. To godzi w nasz wizerunek. Ale was to kompletnie nie interesuje. I pewnie dlatego, że Prawo i Sprawiedliwość jest prorosyjskie, dyktator Łukaszenka cieszył się z wyniku w Polsce, gratulował wam zwycięstwa i liczył, że dzięki Tuskowi będzie szansa</utt>
      <utt t="reaction">Dzwonek</utt>
      <utt t="norm">na reset. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Dariusza Stefaniuka, także klub Prawo i Sprawiedliwość.</utt>
    </speech>
    <speech speaker="Poseł Dariusz Stefaniuk">
      <utt t="norm">Panie Marszałku! Wysoka Izbo! Platforma Obywatelska w stosunkach z Rosją zawsze prezentowała politykę bliźniaczo podobną do polityki niemieckiej, tj. nigdy nie postrzegała Rosji jako zagrożenia, odgrywając rolę pożytecznych idiotów. Platforma Obywatelska i Donald Tusk byli i są najbliższymi sojusznikami Niemiec, których polityka zbliżenia z Rosją doprowadziła do największego kryzysu bezpieczeństwa w Europie po 1939 r. Przykłady. Donald Tusk nie widział nic złego w obecności rosyjskiego kapitału w Polsce, nie wykluczał np. sprzedaży Lotosu Rosjanom. Rząd Donalda Tuska podpisał skrajnie niekorzystny kontrakt jamalski na dostawy gazu, darując Rosjanom przy okazji 1 mld zł – pieniądze, o których zwrot wystąpił dopiero rząd Prawa i Sprawiedliwości w 2023 r. Donald Tusk dał zgodę na współpracę polskich służb specjalnych z rosyjską FSB. A Platforma nie widziała nic złego w budowie gazociągu Nord Stream – wypowiedź wiceszefa Platformy Obywatelskiej</utt>
      <utt t="reaction">Dzwonek</utt>
      <utt t="norm">Rafała Trzaskowskiego, że jest to projekt biznesowy prywatnych firm. W związku z tym można stwierdzić, postawić tezę, że rząd Donalda Tuska i Platformy Obywatelskiej był najbardziej prorosyjskim rządem w historii naszego kraju. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Małgorzatę Golińską, klub Prawo i Sprawiedliwość.</utt>
    </speech>
    <speech speaker="Poseł Małgorzata Golińska">
      <utt t="norm">Panie Marszałku! Wysoka Izbo! W 2010 r. rząd Donalda Tuska wyraził zgodę na utratę faktycznej kontroli strony polskiej nad EuRoPol Gazem, a nawet umorzył ponad 1 mld zł zobowiązań rosyjskiemu koncernowi Gazprom. Ale to nie tylko gaz. Również w 2010 r. ówczesny minister PO-wskiego rządu zadeklarował wstępne zainteresowanie strony polskiej projektem rosyjskiej bałtyckiej elektrowni atomowej. Tak, Polska rozważała wtedy podpisanie z Rosją długoterminowego porozumienia o zakupie prądu z rosyjskiej elektrowni. Akurat w kwestii budowy polskiej elektrowni jądrowej, która, przypomnę, pierwotnie miała powstać w 2019 r., niewiele się działo. Dziwny zbieg okoliczności. To było już po ataku Rosji na Gruzję. Już nawet najbardziej naiwni zwolennicy Putina powinni byli zrozumieć, że uzależnianie się od Rosji to potężne zagrożenie. Ale nie wy. Wy właśnie wtedy wybieraliście Rosję</utt>
      <utt t="reaction">Dzwonek</utt>
      <utt t="norm">do zawierania porozumień. Dzisiaj żadne krzyki wam nie pomogą, bo Polacy wiedzą, że Donald Tusk jest najbardziej prorosyjskim premierem po 1989 r.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Grzegorza Lorka, Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Panie Marszałku! Wysoka Izbo! Jak patrzę na tę tablicę, gdzie wszyscy posłowie są z PiS-u, to nie za bardzo rozumiem, po co zrobiliście ten spektakl, bo mówimy wam o tym, co wy robiliście. Ale widocznie tego chcieliście. Więc przypominam. Polska Agencja Prasowa, 20 lipca 2010 r.: Moskwa chce nam szkolić oficerów. Niedługo przed katastrofą smoleńską Polska i Rosja negocjowały warunki zbliżenia odnośnie do współpracy wojskowej. Mam pytanie: Kto decydował o podjęciu tej współpracy? Kto negocjował z rosyjskim rządem taką współpracę w dziedzinie wojskowej? Kto podjął decyzję o remoncie prezydenckiego tupolewa w Rosji? Kto podjął decyzję o współpracy wywiadowczej Polski i Rosji? I wreszcie kto i dlaczego nie chciał wybudować elektrowni atomowej w Polsce? Wy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Annę Gembicką, klub Prawo i Sprawiedliwość.</utt>
    </speech>
    <speech speaker="Poseł Anna Gembicka">
      <utt t="norm">Panie Marszałku! Wysoka Izbo! Likwidacja jednostek wojskowych na wschodzie Polski, przyjęcie koncepcji zostawienia Polski Wschodniej bez obrony w razie ataku Rosji, zatwierdzenie tak niekorzystnej dla Polski umowy z Gazpromem, że nawet Komisja Europejska ją zakwestionowała, rezygnacja z amerykańskiej tarczy antyrakietowej, wstrzymanie budowy Baltic Pipe, podpisanie porozumienia między polskimi służbami a FSB, czyli de facto zdrada polskich służb i zdrada służb naszych sojuszników, zmniejszenie liczebności Wojska Polskiego o 25 tys. żołnierzy, umorzenie Gazpromowi ponad 1 mld zł – to są faktyczne działania rządu, który ulegał rosyjskim wpływom. To są działania rządu Donalda Tuska i Platformy Obywatelskiej. Panie Ministrze! Jak pan ocenia takie działania rządu Platformy? Czy uderzy się pan w pierś i przeprosi? A poza tym na koniec trzeba to podkreślić: Donald Tusk to najbardziej</utt>
      <utt t="reaction">Dzwonek</utt>
      <utt t="norm">prorosyjski premier polskiego rządu po 1989 r.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Pawła Jabłońskiego, klub PiS.</utt>
    </speech>
    <speech speaker="Poseł Paweł Jabłoński">
      <utt t="norm">Dziękuję. Panie Marszałku! Panie Ministrze! Mam kilka pytań – sala może podpowiadać. Pytanie pierwsze: Kto to powiedział? Mamy ważne kontrakty rosyjskie, nie potrzebujemy gazu z Norwegii. Kto powiedział?</utt>
      <utt t="interrupt" by="Głosy z sali">Tusk.</utt>
      <utt t="norm">Tusk. Kto powiedział, że Nord Stream to jest porozumienie prywatnych firm, że nie stoją za tym żadne rządy?</utt>
      <utt t="interrupt" by="Głosy z sali">Trzaskowski.</utt>
      <utt t="norm">Trzaskowski. A kto pisał do zbrodniarza putinowskiego, do Ławrowa: drogi Siergieju?</utt>
      <utt t="interrupt" by="Głosy z sali">Sikorski.</utt>
      <utt t="norm">Panie Ministrze! Podpowiedzi były, liczę na odpowiedzi także od pana, że pan się do tego przyzna, bo to są fakty. Wy, drodzy państwo, też posłuchajcie. To nie był Jarosław Kaczyński, to nie był Mateusz Morawiecki, to nie był Antoni Macierewicz. Wy oskarżacie dziś Antoniego Macierewicza. To właśnie najbliższy współpracownik pana ministra Macierewicza Piotr Naimski doprowadził do tego, że mamy Baltic Pipe. Ładnie byśmy wyglądali, gdyby Pan Bóg nas nie uchronił i nie stracilibyście władzy w 2015 r. Dzisiaj byśmy byli uzależnieni od Gazpromu, od Nord Streamu.</utt>
      <utt t="interrupt" by="Głos z sali">No teraz prawidłowo, panie pośle.</utt>
      <utt t="norm">Donald Tusk łączy dwie rzeczy – to jest dopiero sztuka. On jest</utt>
      <utt t="reaction">Dzwonek</utt>
      <utt t="norm">nie tylko najbardziej prorosyjskim premierem po 1989 r., ale też najbardziej proniemieckim. To jest naprawdę coś wyjątkowego.</utt>
      <utt t="reaction">Oklaski</utt>
      <utt t="interrupt" by="Głos z sali">To się akurat nie wyklucza.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Janusza Kowalskiego, klub PiS.</utt>
    </speech>
    <speech speaker="Poseł Janusz Kowalski">
      <utt t="norm">Panie Marszałku! Szanowni Państwo! Najbardziej prorosyjski premier III RP Donald Tusk zablokował budowę Baltic Pipe, zabudował połączenie Odessa – Brody – Płock – Gdańsk, umorzył 1 mld zł Gazpromowi i chciał przedłużenia kontraktu z Gazpromem o 15 lat, do 2037 r. Warto przypomnieć sobie przemówienie prezesa Jarosława Kaczyńskiego, który realizując testament śp. prezydenta Lecha Kaczyńskiego, 23 września 2010 r. z tej mównicy zaprotestował przeciwko planom rządu Donalda Tuska, przeciwko przedłużeniu o 15 lat kontraktu gazowego. I wtedy ustąpiliście. Pawlak i Tusk ustąpili, bo Prawo i Sprawiedliwość nie godziło się na to, aby przestawiać polską zwrotnicę z Zachodu na Wschód, co właśnie robiliście. W 2010 r. daliście zgodę na Nord Stream 1, przestaliście blokować, kiedy robił to skutecznie rząd premiera Jarosława Kaczyńskiego i pan minister Piotr Naimski, przestaliście blokować Nord Stream 1. Byliście najbardziej</utt>
      <utt t="reaction">Dzwonek</utt>
      <utt t="norm">rosyjskim rządem III RP. Wstyd mi.</utt>
      <utt t="reaction">Oklaski</utt>
      <utt t="interrupt" by="Poseł Antoni Macierewicz">Są nadal.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Radosława Fogiela, klub PiS.</utt>
      <utt t="interrupt" by="Głos z sali">Fogla.</utt>
      <utt t="norm">Radosława Fogla, klub PiS. Proszę bardzo, panie pośle.</utt>
    </speech>
    <speech speaker="Poseł Radosław Fogiel">
      <utt t="norm">Szanowny Panie Marszałku! Po pierwsze, dobrze, żebyśmy sobie wszyscy zdawali sprawę i żeby Polacy sobie zdali sprawę z tego, że to grillowanie najbardziej prorosyjskiego premiera po 1989 r. zawdzięczamy temu, że pan poseł Budka chce sobie robić kampanię wyborczą. Po to wymyślił ten punkt, po to go wprowadził. Nie wiem, czy kierownik będzie zadowolony.</utt>
      <utt t="interrupt" by="Głos z sali">Ha, ha, ha!</utt>
      <utt t="interrupt" by="Głos z sali">Kierownik.</utt>
      <utt t="norm">Pan minister Siemoniak mówił coś o aferze mailowej. Czy ma pan na myśli, mówiąc: afera mailowa, sytuację, kiedy przez długie miesiące politycy Platformy Obywatelskiej wykorzystywali ruskie wrzutki publikowane na rosyjskim portalu Telegram, żeby rozpowszechniać je w przestrzeni publicznej?</utt>
      <utt t="interrupt" by="Poseł Marcin Kierwiński">A co z tym zrobiliście? Gdzie jest prokuratura?</utt>
      <utt t="norm">Tyle osób, tylu posłów Platformy ubolewało nad kondycją służb specjalnych. Panie ministrze, dlaczego i kto podjął decyzję o likwidacji Katedry Służb Specjalnych na Akademii Sztuki Wojennej?</utt>
      <utt t="interrupt" by="Głos z sali">Jedź do Elbląga, tam cię ocenili.</utt>
      <utt t="norm">Dlaczego osłabiacie polskie służby specjalne?</utt>
      <utt t="reaction">Dzwonek</utt>
      <utt t="interrupt" by="Głos z sali">Sukces.</utt>
      <utt t="norm">I ostatnie zdanie. Przekażcie, proszę, posłowi Szczerbie, bo już nas opuścił – powiedział, że nagle nadszedł lipiec – że lipiec zawsze jest po czerwcu, żeby w tym roku biedak nie był zaskoczony. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Ha, ha, ha!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Mariusza Krystiana, klub PiS.</utt>
    </speech>
    <speech speaker="Poseł Mariusz Krystian">
      <utt t="norm">Panie Marszałku! Wysoka Izbo! Platforma Obywatelska, inicjując tego typu debaty…</utt>
      <utt t="interrupt" by="Głos z sali">Borys, Donald się wścieknie.</utt>
      <utt t="norm">…przekracza kolejne szczyty zakłamania, żenady, hipokryzji, bo przecież wiadomo jest, że najbardziej prorosyjską partią w Polsce jest Platforma Obywatelska</utt>
      <utt t="reaction">Oklaski</utt>
      <utt t="norm">, a najbardziej prorosyjskim politykiem nie tylko w Polsce, ale w Europie jest Donald Tusk.</utt>
      <utt t="interrupt" by="Głos z sali">Brawo!</utt>
      <utt t="norm">No, być może ustępuje pod tym względem jedynie Angeli Merkel, ale to nie jest przypadek.</utt>
      <utt t="reaction">Oklaski</utt>
      <utt t="interrupt" by="Głos z sali">To kurtuazja.</utt>
      <utt t="norm">W Gruzji, kiedy śp. Lech Kaczyński powstrzymywał rosyjską agresję, kpiliście z niego, atakowaliście go. W 2010 r. rozdzieliliście wizyty rządowe i prezydenckie. Do czego to doprowadziło? Bo wykorzystywaliście Rosję przeciwko prezydentowi polskiego państwa.</utt>
      <utt t="interrupt" by="Poseł Borys Budka">Leczyć się trzeba.</utt>
      <utt t="norm">To się nazywa zdrada, szanowni państwo.</utt>
      <utt t="reaction">Oklaski</utt>
      <utt t="interrupt" by="Poseł Marcin Kierwiński">O, to tak.</utt>
      <utt t="norm">To jest wasza polityka, polityka zdrady przeciwko państwu polskiemu. A tego typu, jak tu powiedział mój poprzednik, debaty rzeczywiście pokazują to wyraźnie.</utt>
      <utt t="reaction">Dzwonek</utt>
      <utt t="norm">Kompromitujecie się po to, żeby Borys Budka robił kampanię w wyborach do europarlamentu. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">I teraz szansa na zaległe sprostowanie, pan poseł Antoni Macierewicz, klub PiS. Proszę bardzo, panie pośle.</utt>
    </speech>
    <speech speaker="Poseł Antoni Macierewicz">
      <utt t="norm">Bardzo dziękuję. Rozumiem, że to jest przedłużenie mojej wypowiedzi, i słusznie, bo przedłużył pan panu Braunowi o minutę.</utt>
      <utt t="interrupt" by="Głos z sali">A wy po jednych pieniądzach.</utt>
      <utt t="norm">W związku z tym liczę na to, że będzie to uczciwe i sprawiedliwe. Dwa sprostowania. Kłamstwa, które były tutaj sformułowane. Pan Gaj został przeze mnie wyrzucony natychmiast w 2016 r.</utt>
      <utt t="interrupt" by="Głos z sali">A Kotas?</utt>
      <utt t="interrupt" by="Poseł Marcin Kierwiński">Awans, awans, awans.</utt>
      <utt t="norm">Wyrzucony został natychmiast w 2016 r.</utt>
      <utt t="interrupt" by="Poseł Marcin Kierwiński">A potem w KPRM się znalazł.</utt>
      <utt t="norm">Wtedy kiedy sformułował fałszywy tekst na temat Ukrainy. Został od razu wyrzucony. A pan Kotas został przyjęty przez pana Sikorskiego.</utt>
      <utt t="reaction">Oklaski</utt>
      <utt t="interrupt" by="Poseł Marcin Kierwiński">To twój kumpel.</utt>
      <utt t="norm">Przez ministra Sikorskiego. Minister Sikorski dał mu dostęp do najwyższych tajemnic państwowych. Pan Sikorski.</utt>
      <utt t="interrupt" by="Głos z sali">Misiewicz.</utt>
      <utt t="norm">I warto, żeby pan sobie z tego zdawał… A ja mu nie dałem żadnego dostępu, jakiegokolwiek.</utt>
      <utt t="interrupt" by="Głos z sali">Ani grosza, ani kopiejki.</utt>
      <utt t="norm">A teraz powiedzmy sobie, o co wam tak naprawdę chodzi. Ta nienawiść, którą panowie formułujecie wobec Prawa i Sprawiedliwości</utt>
      <utt t="reaction">Dzwonek</utt>
      <utt t="norm">, a także wobec mnie, wynika z tego, że od 1992 r. robiłem i robię likwidację agentury sowieckiej, agentury rosyjskiej, którą wy wspieracie.</utt>
      <utt t="interrupt" by="Poseł Marcin Kierwiński">Do psychologa.</utt>
      <utt t="interrupt" by="Głos z sali">Bo nie chcesz konkurencji, chłopie.</utt>
      <utt t="norm">To, że dzisiaj wspieracie WSI, to jest wielka rzecz, bo sami głosowaliście, żebym ja ją zlikwidował.</utt>
      <utt t="interrupt" by="Głos z sali">Rosyjski łącznik.</utt>
      <utt t="norm">Wy głosowaliście, żebym zlikwidował WSI.</utt>
      <utt t="interrupt" by="Głos z sali">A łącznik rosyjski.</utt>
      <utt t="norm">A teraz bronicie za wszelką cenę Rosjan, za wszelką cenę agenturę rosyjską.</utt>
      <utt t="interrupt" by="Poseł Marcin Kierwiński">Jak zawsze okazało się, że działasz na wschód.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Antoni Macierewicz">
      <utt t="norm">Dlaczego? Dlatego że bronicie Putina i zbrodnię smoleńską. Taka jest prawda. Nie jesteście… Jesteście naprawdę zdrajcami Polski.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="interrupt" by="Głos z sali">Spasiba.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam – to już będzie ostatni głos w tej sesji wypowiedzi posłów – pana posła Marcina Przydacza, także klub PiS-u. Proszę bardzo.</utt>
    </speech>
    <speech speaker="Poseł Marcin Przydacz">
      <utt t="norm">Bardzo dziękuję.</utt>
      <utt t="interrupt" by="Głos z sali">Przeproś za…</utt>
      <utt t="norm">Panie Marszałku! Panie Ministrze! Panie ministrze, ale dostajecie łomot. Ale sam tego chciałeś, Grzegorzu Dyndało, bo to jest twój pomysł, to jest pana pomysł, żeby tę debatę dzisiaj tutaj prowadzić.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">Fakty są następujące. To wy spotykaliście się na molo ze zbrodniarzem Władimirem Putinem. To wy uzależnialiście Polskę od rosyjskiego gazu, zalewaliście nas nośnikami energii z Rosji. Gdzie bylibyśmy dzisiaj, gdyby wasz kontrakt podpisany do 2037 r. z Gazpromem nadal obowiązywał? Komisja Europejska musiała was powstrzymać przed tymi zdradzieckimi działaniami. Ale wasz wicepremier mówi: przecież rosyjski gaz się pali w kuchence tak samo jak każdy inny.</utt>
      <utt t="reaction">Oklaski</utt>
      <utt t="norm">Nie patrzyliście na bezpieczeństwo państwa polskiego. I przyszedł moment próby, przyszedł listopad, panie ministrze, spotykaliśmy się wtedy w Kancelarii Prezesa Rady Ministrów. Pamięta pan, kiedy mówiliśmy panu o tym, że jest wielkie prawdopodobieństwo, że za chwilkę wybuchnie wojna. Od tamtego czasu nie zrobiliście dla walczącej Ukrainy naprawdę zbyt wiele.</utt>
      <utt t="reaction">Dzwonek</utt>
      <utt t="norm">Donald Tusk do czasu, kiedy został premierem, przez 1,5 roku ani raz nie pojechał na Ukrainę.</utt>
      <utt t="interrupt" by="Głos z sali">Od razu.</utt>
      <utt t="norm">13 pakietów sankcyjnych przyjętych przez nas. Ile wy sankcji na Rosję nałożyliście? Zero. Jesteście naprawdę i byliście najbardziej prorosyjską opcją w tym rządzie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Na tym kończymy wypowiedzi posłów i zaczynamy powoli zamykać tę naszą informację bieżącą. Tak że zapraszam do zabrania głosu przedstawiciela wnioskodawców pana posła Marcina Kierwińskiego.</utt>
      <utt t="interrupt" by="Głos z sali">Ooo…</utt>
      <utt t="norm">Proszę bardzo, panie pośle.</utt>
      <utt t="reaction">Oklaski</utt>
      <utt t="interrupt" by="Poseł Janusz Kowalski">Pogłos.</utt>
      <utt t="norm">5 minut.</utt>
    </speech>
    <speech speaker="Poseł Marcin Kierwiński">
      <utt t="norm">Panie Marszałku! Wysoka Izbo! Uspokoję was.</utt>
      <utt t="interrupt" by="Poseł Janusz Kowalski">Pogłos.</utt>
      <utt t="norm">Pogłosu nie ma. Natomiast bardzo dużo agentów wpływu, wschodnich agentów wpływu jest na tej sali. To na pewno.</utt>
      <utt t="reaction">Oklaski</utt>
      <utt t="interrupt" by="Głos z sali">Prawda.</utt>
      <utt t="interrupt" by="Głos z sali">A lustro masz?</utt>
      <utt t="norm">To jest zresztą bardzo charakterystyczne, szanowni państwo, że na debatę o prorosyjskiej polityce rządu PiS-u wezwane zostały wszystkie szumidła, wszystkie możliwe szumidła istniejące w klubie PiS-u. Przeszkadzacie, krzyczycie, zagadujecie, a ani trochę nie chcecie rozmawiać o tym, co najważniejsze. Brutalna prawda o waszych rządach to jest prawda o tym, w jaki sposób przez 8 lat tworzyliście tutaj klimat do działania ruskiej agentury. Wszystko się zaczęło od pana Macierewicza i wszyscy będą pamiętali z tej debaty pana nerwową reakcję, pana wystąpienie uruchomione słowami: Jacek Kotas.</utt>
      <utt t="interrupt" by="Poseł Antoni Macierewicz">W 1992 r. rzeczywiście agentura…</utt>
      <utt t="norm">Nie dziwię się, że pan się denerwuje. Ma pan powody, żeby się denerwować. Ale teraz, szanowni państwo, apeluję do tych, którzy siedzą trochę z tyłu, w dalszych rzędach PiS-u, żebyście tak na chwilę wyłączyli ten partyjny przekaz i odpowiedzieli sobie na jedno proste pytanie.</utt>
      <utt t="interrupt" by="Głos z sali">Alkomat.</utt>
      <utt t="norm">Kiedy wybuchła wojna za naszą wschodnią granicą, przyszedł rząd, który likwidował delegaturę ABW, likwidował wyspecjalizowaną służbę.</utt>
      <utt t="interrupt" by="Poseł Paweł Jabłoński">Jednostki wojskowe.</utt>
      <utt t="norm">W czyim interesie działa rząd, który likwiduje kontrwywiad, żeby nie mógł on skutecznie walczyć z agentami? W czyim interesie? Dlaczego to robiliście? Panie Macierewicz, dlaczego to robiliście? To jest proste pytanie.</utt>
      <utt t="interrupt" by="Poseł Antoni Macierewicz">Kto to robił?</utt>
      <utt t="norm">Dlaczego rozbrajaliście polski kontrwywiad?</utt>
      <utt t="reaction">Oklaski</utt>
      <utt t="norm">Teraz kwestia polskiego wojska. Dlaczego, jak został pan ministrem obrony narodowej, rozpoczął pan dewastację polskiego wojska? Dlaczego? W czyim interesie pan to robił?</utt>
      <utt t="interrupt" by="Poseł Antoni Macierewicz">Oczywiście, absolutnie.</utt>
      <utt t="norm">Dlaczego zwalniał pan najbardziej wykwalifikowanych generałów? Dlaczego? Dlaczego zamieniał pan wykwalifikowanych generałów na pomocnika aptekarza z Łomianek z apteki Aronia? W czyim interesie pan działał, panie Macierewicz?</utt>
      <utt t="reaction">Oklaski</utt>
      <utt t="norm">Komu pan służył? Jak to się stało?</utt>
      <utt t="interrupt" by="Głos z sali">Zdrajco!</utt>
      <utt t="interrupt" by="Poseł Antoni Macierewicz">W interesie Polski eliminowałem agentów.</utt>
      <utt t="norm">Panie Macierewicz, pan i interes Polski to są rzeczy biegunowo odległe i wszyscy to wiedzą, a niedługo prawda o tym wyjdzie na światło dzienne.</utt>
      <utt t="reaction">Oklaski</utt>
      <utt t="interrupt" by="Głos z sali">Tra la la.</utt>
      <utt t="norm">A teraz, dlaczego doprowadził pan do tego, że Polska pozbawiona została systemu obrony antyrakietowej? Dlaczego przedłużył pan kwestie dotyczące dostarczenia patriotów do Polski?</utt>
      <utt t="interrupt" by="Poseł Antoni Macierewicz">Przecież to kłamstwo.</utt>
      <utt t="norm">Przecież ta broń powinna być w Polsce już w 2018 r. Dlaczego jej nie ma?</utt>
      <utt t="interrupt" by="Poseł Antoni Macierewicz">Są.</utt>
      <utt t="norm">Dlatego że Macierewicz był ministrem obrony narodowej.</utt>
      <utt t="reaction">Oklaski</utt>
      <utt t="norm">Taka jest prawda, panie…</utt>
      <utt t="reaction">Wypowiedź poza mikrofonem</utt>
      <utt t="norm">Wiem, że boli. Wiem, że boli. Dlaczego, panie Macierewicz, blokował pan kontrakt na caracale? Dlaczego pan to robił? W czyim interesie pan działał?</utt>
      <utt t="interrupt" by="Poseł Antoni Macierewicz">Bo się nie nadają do niczego.</utt>
      <utt t="norm">Ta debata i wasze zachowanie tak naprawdę pokazują, jak bardzo boicie się tych tematów, jak bardzo obawiacie się, że prawda o waszych działaniach wyjdzie na światło dzienne. I macie się czego obawiać, bo cała wasza polityka to jest świadome budowanie dobrego klimatu dla działania ruskiej agentury tutaj, w Polsce, i to trzeba bardzo jasno powiedzieć.</utt>
      <utt t="reaction">Oklaski</utt>
      <utt t="norm">To wy bierzecie odpowiedzialność za pana Szmydta, to wy bierzecie, bo gdyby nasze służby działały skutecznie, gdybyście tych służb nie rozwalili, m.in. pan, panie Macierewicz, to takich Szmydtów polskie służby dawno by zdemaskowały. Nie mogły tego zrobić, bo wy przecież mieliście inną doktrynę. Wy rozwalaliście służby specjalne, które miały walczyć z ruską agenturą, natomiast wszystko przenosiliście do CBA, żeby zajmować się opozycją. Wy nie wykorzystywaliście Pegasusa, żeby walczyć z ruskimi agentami, wy wykorzystywaliście Pegasusa do tego, żeby podsłuchiwać Polaków i żeby podsłuchiwać własnych posłów. To jest smutny obraz waszych rządów.</utt>
      <utt t="reaction">Oklaski</utt>
      <utt t="interrupt" by="Poseł Andrzej Adamczyk">Specjalista od…</utt>
      <utt t="norm">I ta komisja, którą ostatnio powołał pan premier Donald Tusk, razem z audytem, który przygotowuje pan minister Tomasz Siemoniak, da pełen obraz tego, co robiliście i w jaki sposób z premedytacją, krok po kroku niszczyliście polskie bezpieczeństwo. Nie wiem, czy robiliście to dlatego, że służyliście komuś innemu, czy dlatego, że jesteście tak bezdennie głupi, ale robiliście to każdego dnia przez 8 lat, i to wam nie zostanie zapomniane.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Proszę o zabranie głosu ministra – członka Rady Ministrów, koordynatora do spraw służb specjalnych pana Tomasza Siemoniaka.</utt>
      <utt t="interrupt" by="Poseł Antoni Macierewicz">Przepraszam bardzo, panie marszałku, czy można odpowiedzieć na kłamstwa tego pana?</utt>
      <utt t="norm">Proszę bardzo, panie ministrze.</utt>
      <utt t="interrupt" by="Poseł Antoni Macierewicz">Rozumiem, że nie można.</utt>
      <utt t="norm">Proszę usiąść. Bardzo proszę.</utt>
    </speech>
    <speech speaker="Minister Spraw Wewnętrznych i Administracji Tomasz Siemoniak">
      <utt t="norm">Panie Marszałku! Wysoki Sejmie! Uderz w stół, a nożyce się odezwą. Zachowanie tej części sali w czasie tej debaty pokazuje, że czapka gore na was za te 8 lat waszych rządów.</utt>
      <utt t="reaction">Oklaski</utt>
      <utt t="norm">Odpowiemy szczegółowo na wszystkie pytania. Na wiele tych pytań odpowie komisja rządowa pod przewodnictwem gen. Jarosława Stróżyka.</utt>
      <utt t="reaction">Gwar na sali</utt>
      <utt t="norm">Sprostuję tylko. Gen. Stróżyk został pozytywnie zweryfikowany przez pana Macierewicza, więc radziłbym tych okrzyków nie wznosić.</utt>
      <utt t="reaction">Oklaski</utt>
      <utt t="interrupt" by="Głos z sali">WSI.</utt>
      <utt t="norm">To gen. Stróżyk był wiceszefem wywiadu NATO i należy mu się pełen szacunek ze strony wszystkich tutaj na sali, a nie takie okrzyki.</utt>
      <utt t="reaction">Oklaski</utt>
      <utt t="interrupt" by="Poseł Jakub Rutnicki">Murem za mundurem.</utt>
      <utt t="norm">Panie Macierewicz, pan zatrudnił płk. Krzysztofa Gaja w grudniu 2015 r. i choćby pan tysiąc razy tutaj skłamał, że pan go wyrzucił, to faktem jest, że pan go zatrudnił, mając pełną świadomość jego wypowiedzi antyukraińskich i prorosyjskich.</utt>
      <utt t="interrupt" by="Poseł Antoni Macierewicz">Wyrzuciłem go, wyrzuciłem.</utt>
      <utt t="interrupt" by="Głos z sali">Kłamca!</utt>
      <utt t="norm">A potem pan płk Gaj pracował w Kancelarii Prezesa Rady Ministrów z panem Dworczykiem i z panem premierem Morawieckimm, otrzymując poświadczenie dostępu do najwyższych tajemnic w 2019 r. I pan jako wiceprezes PiS-u też jest za to politycznie odpowiedzialny. I proszę tutaj Wysokie Izbie i opinii publicznej nie mydlić oczu. Pan odpowiada za to, że płk Krzysztof Gaj znany z proputinowskich wypowiedzi trafił na kluczowe stanowisko w sztabie generalnym.</utt>
      <utt t="interrupt" by="Poseł Antoni Macierewicz">Pan oszukuje i kłamie. I dlatego go wyrzuciłem.</utt>
      <utt t="norm">Można sprawdzić nawet w Wikipedii w życiorysie Krzysztofa Gaja, gdzie i kto go zatrudniał.</utt>
      <utt t="reaction">Oklaski</utt>
      <utt t="interrupt" by="Poseł Marcin Kierwiński">To jest przewrotne – zatrudnił, żeby wyrzucić.</utt>
      <utt t="norm">Zatrudnił, żeby zwolnić – to jest rzeczywiście przewrotność à la pan minister Macierewicz. Co do pana Kotasa. Pan Kotas został podsekretarzem stanu powołanym przez premiera Jarosława Kaczyńskiego. Minister Sikorski już nie był wtedy ministrem…</utt>
      <utt t="interrupt" by="Poseł Antoni Macierewicz">To kłamstwo.</utt>
      <utt t="norm">…kiedy Jacek Kotas został wiceministrem obrony narodowej. Rosyjski łącznik, tak go pozwala sąd nazwać, został powołany w lutym, po odejściu ministra Sikorskiego. Może to każdy sprawdzić.</utt>
      <utt t="reaction">Oklaski</utt>
      <utt t="interrupt" by="Poseł Antoni Macierewicz">Kłamie pan.</utt>
      <utt t="interrupt" by="Głos z sali">Brawo!</utt>
      <utt t="norm">Wszystkie pozostałe wątki będą przedstawione w naszych odpowiedziach. Wyjaśnię tylko jedną sprawę, bo najwyraźniej niektórzy posłowie PiS-u są całkowicie niekompetentni, zabierając tutaj głos. Otóż jeśli chodzi o umowę SKW z FSB, to taką samą umowę miała FBI, taką samą miały wszystkie NATO-wskie służby, które szukały dróg ewakuacji z Afganistanu dla własnych żołnierzy. I absolutnie absurdalne jest stawianie jakichkolwiek zarzutów. Śledztwo, które na polecenie pana Macierewicza zostało uruchomione, do niczego nie doprowadziło. Przecież to jest kompletna kompromitacja. Zeznawałem w tej sprawie, zeznawał premier Tusk w tej sprawie. To jest ośmieszające dla pana, panie Macierewicz.</utt>
      <utt t="reaction">Oklaski</utt>
      <utt t="norm">I proszę swoich kolegów i koleżanki poinformować o tym. Nie doprowadziliście tego absolutnie do końca, wszystko się rozjechało w tej sprawie. I wracanie do tego tematu, obrzucanie błotem takich ludzi jak płk Dusza, gen. Pytel czy gen. Nosek jest po prostu haniebne.</utt>
      <utt t="reaction">Oklaski</utt>
      <utt t="interrupt" by="Głos z sali">Bohaterowie…</utt>
      <utt t="interrupt" by="Poseł Antoni Macierewicz">Haniebne.</utt>
      <utt t="norm">A jeśli to robi ktoś taki, kto szkodzi Polsce przez tyle dziesiątków lat, jest to po prostu skandaliczne.</utt>
      <utt t="reaction">Oklaski</utt>
      <utt t="norm">Rozliczymy pana, panie Macierewicz.</utt>
      <utt t="interrupt" by="Poseł Antoni Macierewicz">Bardzo chętnie.</utt>
      <utt t="norm">Rozliczymy pana Dworczyka za aferę mailową. Rozliczymy premiera Morawieckiego za aferę mailową.</utt>
      <utt t="reaction">Oklaski</utt>
      <utt t="interrupt" by="Poseł Antoni Macierewicz">I my ciebie rozliczymy.</utt>
      <utt t="interrupt" by="Głos z sali">Brawo!</utt>
      <utt t="norm">Proszę być spokojnym o to. I w interesie waszego środowiska jest to, żeby z takich ludzi jak Macierewicz się oczyścić, bo to wstyd, że ktoś taki, kto tyle złego zrobił Polsce, siedzi w ławach tego Sejmu. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Zapraszam do zabrania głosu sekretarza stanu w Ministerstwie Aktywów Państwowych pana Roberta Kropiwnickiego. Proszę bardzo, panie ministrze.</utt>
      <utt t="interrupt" by="Poseł Antoni Macierewicz">Zgłaszam się, panie marszałku, raz jeszcze, żeby móc odpowiedzieć na kłamstwa, oszustwa.</utt>
      <utt t="norm">Panie pośle, teraz jest czas na odpowiedź rządu.</utt>
      <utt t="interrupt" by="Poseł Antoni Macierewicz">Rozumiem, że pan nadal broni tych ludzi.</utt>
      <utt t="norm">Trzymamy się porządku obrad. Proszę bardzo, panie ministrze.</utt>
    </speech>
    <speech speaker="Sekretarz Stanu w Ministerstwie Aktywów Państwowych Robert Kropiwnicki">
      <utt t="norm">Wysoka Izbo! Otóż wszyscy wiemy, że żeby bronić się przed agenturą, trzeba mieć kontrwywiad, czyli służby profesjonalne, które będą broniły Polski tu, na miejscu, przed obcymi wpływami. I co zrobił rząd Prawa i Sprawiedliwości? Zlikwidował 11 delegatur Agencji Bezpieczeństwa Wewnętrznego, czyli wybił zęby terytorialnym służbom kontrwywiadowczym po to, żeby ruscy agenci mogli hulać po całym kraju, i to było barbarzyństwo na cywilnym kontrwywiadzie. Ale co zrobili… Mamy również kontrwywiad wojskowy. I służba kontrwywiadu wojskowego długo i usilnie zabiegała o powstanie centrum eksperckiego kontrwywiadu służb NATO. To była wielka sprawa, że w Polsce mogliśmy szkolić służby kontrwywiadowcze wszystkich krajów NATO-wskich. Podpisano porozumienie i to miało być w Polsce. To był wielki dowód zaufania do polskich służb. I co zrobił pan Macierewicz z panem Misiewiczem? W grudniu 2015 r. wyważali tam zamki, wchodzili tam w nocy po to, żeby skompromitować centrum eksperckie szkolenia NATO. I to jest kompromitacja państwa polskiego. Niestety, w ten sposób wybijaliście zęby polskiemu kontrwywiadowi. Po co? Każdy wie o tym, kto korzysta, kiedy w państwie niszczy się kontrwywiad. Druga rzecz, bardzo ściśle z tym związana, kwestia gospodarcza, za którą również odpowiadam w resorcie, czyli import ruskiego węgla. O tym była już mowa. Te miliony ton, które sprowadzaliście właściwie od 2015 r., 2016 r. do 2022 r., to były ilości rekordowe. Nigdy nie importowano tyle węgla z Rosji, co w 2018 r., 2019 r. czy 2020 r. To były największe liczby. W 2018 r. – 13 mln t, w 2019 r.– 10 mln t, w 2020 r.– 9 mln t ruskiego węgla, za który zapłacono polskimi złotówkami, po to, żeby wzmacniać ruski biznes. I to jest kompromitacja. Ale padło dość rzeczowe pytanie na temat atomu. Co się stało z atomem? I to jest bardzo dobre pytanie, pomijane często w debacie publicznej. Otóż w 2015 r. rząd Ewy Kopacz zostawił decyzję, wniosek do generalnego dyrektora ochrony środowiska o zainicjowanie procesu uzyskania decyzji o uwarunkowaniach środowiskowych, czyli chodziło o jedną z kluczowych decyzji, która mogła nas przybliżyć do powstania elektrowni atomowej. I co się stało? Nic. Właściwie do dzisiaj jesteśmy na podobnym etapie. I to jest wasza kompromitacja: uzależnialiście nas od ruskiego węgla, rozbijaliście kontrwywiad, służyliście niestety różnym służbom, ale nie służyliście państwu polskiemu. I to jest coś, za co Polacy was rozliczą, a pokaże to w szczegółach jeszcze rządowa komisja. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Zapraszam do zabrania głosu sekretarz stanu w Ministerstwie Klimatu i Środowiska panią Urszulę Zielińską. Proszę bardzo, pani minister.</utt>
      <utt t="interrupt" by="Poseł Antoni Macierewicz">Panie marszałku, uprzejmie proszę o możliwość sprostowania kłamstw.</utt>
      <utt t="norm">Panie pośle, bardzo proszę umożliwić wystąpienia wszystkim członkom rządu.</utt>
      <utt t="interrupt" by="Poseł Antoni Macierewicz">Rozumiem. Dziękuję serdecznie.</utt>
      <utt t="norm">Dziękuję.</utt>
    </speech>
    <speech speaker="Sekretarz Stanu w Ministerstwie Klimatu i Środowiska Urszula Zielińska">
      <utt t="norm">Panie Marszałku! Wysoki Sejmie! Uprzejmie informuję państwa, że jedno kłamstwo, powtórzone choćby 189 razy, czyli tyle razy, ile macie państwo posłów, ile jest posłów Prawa i Sprawiedliwości …</utt>
      <utt t="interrupt" by="Głos z sali">Przepraszam, 194.</utt>
      <utt t="norm">…nie zamienia się w prawdę w wyniku samego faktu powtarzania kłamstwa, bo ono powtórzone nawet 189 razy dalej pozostaje kłamstwem.</utt>
      <utt t="reaction">Oklaski</utt>
      <utt t="norm">Więc wizyty Donalda Tuska, kiedy był premierem, spotkania z prezydentem kraju ościennego można dokładnie porównać do pochwał dotyczących wzmocnienia stosunków z Rosją premiera Jarosława Kaczyńskiego, kiedy odchodził z rządu i podsumowywał swoją kadencję.</utt>
      <utt t="reaction">Oklaski</utt>
      <utt t="norm">A fakty są takie. W doktrynie bezpieczeństwa energetycznego Rosji z 2019 r. odnotowuje się, że najważniejszym zewnętrznym zagrożeniem dla Rosji jest polityka klimatyczna Unii Europejskiej i jej krajów członkowskich. I tę politykę klimatyczną obiera się jako cel ataków rosyjskich trollowni. Tymczasem działania PiS, aktywnie zwalczające i blokujące politykę klimatyczną Unii Europejskiej, np. zwiększenie importu rosyjskiego węgla niemal trzykrotnie w latach 2015–2018, ustawa wiatrakowa z 2016 r., przez którą straciliśmy 100 TW czystej, polskiej energii z wiatru i 20 mld zł na zakup uprawnień do emisji CO2, niekorzystne zmiany w systemie rozliczania fotowoltaiki, masowe odrzucanie, blokowanie dostępu do sieci przesyłowych dla producentów energii z OZE…</utt>
      <utt t="interrupt" by="Głos z sali">To będzie taniej czy drożej?</utt>
      <utt t="norm">…gigantyczne dofinansowania branży paliw kopalnych i dobijanie firm OZE od 2022 r., w czasie kryzysu wojennego… W wyniku waszej polityki, zwalczania polityki klimatycznej potrzebowaliśmy 200 mld zł na zakup paliw kopalnych i kolejnych 200 mld zł – na jednorazowe, jednoroczne interwencje państwa na rynku cen energii przez to, że nie prowadziliście aktywnej polityki transformacji. Sprzedano za bezcen Lotos węgierskiemu MOL-owi, który – co nie od dzisiaj wiadomo – jest uzależniony od Rosji, jest jej wpływem. Brakuje podstawowych dokumentów dotyczących polityki transformacji w kierunku polskich, narodowych, krajowych, czystych i tanich źródeł energii, na czym korzystał rosyjski import. Te wszystkie państwa działania, świadomie lub nieświadomie, ale znakomicie wpisywały się i wciąż wpisują w antyklimatyczną doktrynę bezpieczeństwa energetycznego Rosji.</utt>
      <utt t="reaction">Dzwonek</utt>
      <utt t="norm">Przypadek?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani minister.</utt>
      <utt t="interrupt" by="Poseł Antoni Macierewicz">Panie marszałku, proszę o możliwość…</utt>
      <utt t="norm">Ta wypowiedź kończy rozpatrywanie tego punktu porządku dziennego. Na koniec chciałem się podzielić jedną myślą. Gdybyśmy wszyscy w ochronę bezpieczeństwa państwa włożyli tyle energii, ile przez ostatnie 1,5 godziny włożono we wzajemne oskarżenia, to Polska prawdopodobnie byłaby najbezpieczniejszym państwem na świecie, najlepiej chronionym kontrwywiadowczo. Oby to się udało. Chciałbym jeszcze na koniec…</utt>
      <utt t="interrupt" by="Poseł Antoni Macierewicz">Panie marszałku, uprzejmie proszę o możliwość sprostowania.</utt>
      <utt t="norm">Bardzo przepraszam, ale ten punkt już jest zakończony, panie pośle. Pan zabierał głos wielokrotnie, miał pan możliwość się odnieść.</utt>
      <utt t="interrupt" by="Poseł Antoni Macierewicz">…o możliwość sprostowania. Tylko mi pan nie dawał takiej możliwości.</utt>
      <utt t="norm">Chciałbym na koniec jeszcze pozdrowić i przywitać przedstawicieli Zespołu Szkół Gospodarki Żywnościowej i Agrobiznesu w Lęborku, którzy również przysłuchują się naszym obradom, goszcząc w Sejmie na zaproszenie pani poseł Barbary Nowackiej. Pozdrawiamy serdecznie.</utt>
      <utt t="reaction">Oklaski</utt>
      <utt t="norm">W tej chwili ogłaszam bardzo krótką, 3-minutową… Jest jeszcze jedna grupa. Chciałem przywitać drugą grupę młodzieży, która przysłuchuje się obradom, a mianowicie młodzież z Zespołu Placówek Oświatowych w Osieczanach, ze Szkoły Podstawowej im Obrońców Warszawy z powiatu myślenickiego, gmina Myślenice, przybyłą na zaproszenie posła Władysława Kurowskiego. Witamy serdecznie.</utt>
      <utt t="reaction">Oklaski</utt>
      <utt t="norm">Mamy jeszcze jedną grupę. Jestem tutaj proszony o przywitanie wszystkich grup, nie chcę nikogo pominąć, a więc witamy również rodzinę z Krakowa, która przybyła do parlamentu na zaproszenie poseł Doroty Marek oraz senatora Jerzego Fedorowicza. Państwo wylicytowali zwiedzanie Sejmu na aukcji Wielkiej Orkiestry Świątecznej Pomocy. Gratulujemy.</utt>
      <utt t="reaction">Oklaski</utt>
      <utt t="norm">Pozwolą państwo, że po tej jakże emocjonującej debacie o wpływach rosyjskich i poprzednim rządzie ogłoszę teraz 2-minutową przerwę. Planowo o godz. 13.05 powinniśmy przejść do bloku głosowań, o ile skończy się trwające w tej chwili zebranie Konwentu Seniorów. Ogłaszam przerwę do godz. 13.05. Dziękuję.</utt>
      <utt t="reaction">Przerwa w posiedzeniu od godz. 13 min 03 do godz. 13 min 28</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Wznawiam obrady. Przepraszam za opóźnienie, ale posiedzenia Prezydium i Konwentu nieco się przesunęły.</utt>
      <utt t="interrupt" by="Głos z sali">Jest za co.</utt>
      <utt t="norm">Informuję, że Senat przyjął bez poprawek następujące ustawy: ustawę zmieniającą ustawę o zmianie ustawy o podatku od towarów i usług oraz niektórych innych ustaw, a także ustawę o zmianie ustawy o pomocy obywatelom Ukrainy w związku z konfliktem zbrojnym na terytorium tego państwa oraz niektórych innych ustaw. Ja już wysłałem tę ustawę do pana prezydenta do podpisu. W związku z tym planowane punkty 11. i 12. porządku dziennego stały się bezprzedmiotowe. Szanowni Państwo! Waściwa komisja przedłożyła sprawozdanie o uchwale Senatu w sprawie ustawy o bonie energetycznym oraz o zmianie niektórych ustaw w celu ograniczenia cen energii elektrycznej, gazu ziemnego i ciepła systemowego, druk nr 417. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego sprawozdania. Proponuję, aby w tym przypadku Sejm wyraził zgodę na skrócenie terminu, o którym mowa w art. 54 ust. 5 regulaminu Sejmu. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Wnioski formalne. Pan poseł Berkowicz, Konfederacja. Bardzo proszę.</utt>
    </speech>
    <speech speaker="Poseł Konrad Berkowicz">
      <utt t="norm">Od kilku miesięcy Izrael bombarduje niekierowanymi rakietami jeden z najgęściej zaludnionych obszarów na świecie. Używa też swojej specjalności: białego fosforu, który nie tylko uniemożliwia oddychanie, lecz także przykleja się do twarzy i płonie i jedynym ratunkiem jest odciąć sobie policzek. W efekcie przez 4 miesiące wojny z Palestyną zginęło wielokrotnie więcej kobiet i dzieci niż przez ponad 2 lata barbarzyńskiej agresji Rosji na Ukrainę. A pan, panie marszałku, wczoraj powiedział: Izrael broni się przed agresją Hamasu. Apelujemy do Izraela, żeby respektował prawa ludności cywilnej, ale nie podważamy jego prawa do obrony. O Putinie mówił pan, że wgnieciemy go w ziemię, a tutaj pan apeluje. Co gorsza, od 3 lat Polska nie ma swojego ambasadora w Izraelu, a Izrael swojego ambasadora w Polsce ma, i to jeszcze takiego, który co rusz obraża Polaków.</utt>
      <utt t="interrupt" by="Głos z sali">Hańba!</utt>
      <utt t="norm">Domagam się wydalenia ambasadora Izraela z Polski. Domagam się wydalenia ambasadora</utt>
      <utt t="reaction">Dzwonek</utt>
      <utt t="norm">Izraela z Polski.</utt>
      <utt t="reaction">Oklaski</utt>
      <utt t="norm">Dość polityki na kolanach. I mam…</utt>
      <utt t="reaction">Marszałek wyłącza mikrofon, poseł przemawia przy wyłączonym mikrofonie, oklaski</utt>
      <utt t="interrupt" by="Głos z sali">Mikrofon.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Proszę o opuszczenie mównicy. Panie pośle, zwracam panu uwagę, że jeżeli zamierza pan podejmować ze mną polemiki, to jest do tego formuła publicystyczna, a nie formuła wniosku formalnego. Nadużył pan tej formuły właśnie w tym momencie.</utt>
      <utt t="interrupt" by="Głos z sali">Panie marszałku, z wnioskiem przeciwnym.</utt>
      <utt t="norm">Pan poseł nie zgłosił żadnego wniosku formalnego. To było wystąpienie publicystyczne, więc nie znajduję przedmiotu, w którym mógłby być wniosek przeciwny. Ale teraz wniosek chce zgłosić pan poseł Kamil Bortniczuk z Prawa i Sprawiedliwości. Bardzo proszę.</utt>
    </speech>
    <speech speaker="Poseł Kamil Bortniczuk">
      <utt t="norm">Panie Marszałku! Wysoka Izbo! Wystarczyło kilka miesięcy rządów nominatów koalicji 13 grudnia w polskiej gospodarce, aby wróciło to, co znamy z 8 lat waszych rządów – to, co najgorsze. Zyski Orlenu za I kwartał tego roku w porównaniu z analogicznym okresem roku poprzedniego spadły o niemal 7 mld zł. To jest tyle, ile przez 8 lat waszych rządów wydaliście na polski sport.</utt>
      <utt t="reaction">Poruszenie na sali</utt>
      <utt t="norm">W tym samym czasie paliwo nie kosztuje 5,19, jak obiecaliście, ale 7 zł. W ogóle stoicie siódemką: 7 zł za paliwo, 7 mld straty, 7% spadku wartości Orlenu tylko dzisiaj na Giełdzie Papierów Wartościowych i siódme przykazanie: nie kradnij. Przypomnijcie je sobie.</utt>
      <utt t="reaction">Oklaski</utt>
      <utt t="norm">Dlatego, panie marszałku, składam wniosek formalny o przerwę i proponuję posłom koalicji 13 grudnia, byście podzielili się na dwie grupy. Jedna grupa niech idzie szukać stacji z paliwem po 5,19, a druga grupa niech idzie szukać tych 7 mld zysków, które wyparowały z Orlenu.</utt>
      <utt t="reaction">Oklaski</utt>
      <utt t="interrupt" by="Głos z sali">Wszedł złodziej na mównicę.</utt>
    </speech>
    <speech speaker="Marszałek Szymon Hołownia">
      <utt t="norm">Bardzo spójna wypowiedź, panie pośle, bo zostało panu dokładnie 7 sekund do wykorzystania, kiedy schodził pan z mównicy. A zgłosił pan wniosek formalny o przerwę w obradach. Poddaję go pod głosowanie. Głosujemy.</utt>
      <utt t="reaction">Gwar na sali</utt>
      <utt t="norm">Nie krzyczcie tak państwo, bo możecie się pomylić w głosowaniu, a to byłoby niewskazane.</utt>
      <utt t="interrupt" by="Poseł Jacek Sasin">Nie, nie pomylimy się.</utt>
      <utt t="norm">Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw? Kto się wstrzymał?</utt>
      <utt t="interrupt" by="Głos z sali">Nie działa.</utt>
      <utt t="norm">Nie działa?</utt>
      <utt t="interrupt" by="Głos z sali">Działa.</utt>
      <utt t="norm">Działa. Głosowało 419 posłów. 193 – za, 226 – przeciw, nikt się nie wstrzymał. Stwierdzam, że Sejm wniosek odrzucił. Witam na galerii seniorów i młodzież z Hufca ZHP z Inowrocławia. Dzień dobry.</utt>
      <utt t="reaction">Oklaski</utt>
      <utt t="norm">Cieszymy się, że z nami jesteście. Tym razem jako ostatni, nie wiem, jak to się stało, pan poseł Jarosław Sachajko, Kukiz’15. Bardzo proszę. Ostatni będą pierwszymi.</utt>
      <utt t="interrupt" by="Głos z sali">Jeszcze jeden.</utt>
      <utt t="interrupt" by="Poseł Sławomir Nitras">Panie marszałku…</utt>
      <utt t="norm">Pan się zgłasza jeszcze, tak? Dobrze, oczywiście, i pan poseł Nitras po nim. I pani poseł Gembicka, która będzie czyhała, czy znajdzie się coś, żeby zgłosić wniosek przeciwny. Znamy się, pani poseł. Bardzo proszę.</utt>
    </speech>
    <speech speaker="Poseł Jarosław Sachajko">
      <utt t="norm">Panie Marszałku! Wysoka Izbo! Dziękuję panu prezydentowi, że wczoraj zachował się jak empatyczny człowiek i spotkał się z głodującymi rolnikami.</utt>
      <utt t="reaction">Oklaski</utt>
      <utt t="norm">Niestety nieobecny pan premier nie potrafi pochylić się nad krzywdą ludzką, co mówi wszystko o panu premierze. Polacy wybierają posłów, aby pracowali, aby zapewniali opłacalność i przewidywalność produkcji w Polsce, a nie w Niemczech. Rząd 13 grudnia nie spełnia swoich obietnic wyborczych, ale również nie pracuje nad projektami, które zostały złożone przez Kukiz’15 i Prawo i Sprawiedliwość. W komisji rolnictwa jest zamrożonych osiem projektów ustaw. Wstyd, koalicjo 13 grudnia. Zgłaszam wniosek formalny o przerwę i uzupełnienie porządku obrad o wyznaczenie posiedzenia komisji rolnictwa, czasu do kolejnego posiedzenia Sejmu na przedstawienie ośmiu sprawozdań</utt>
      <utt t="reaction">Dzwonek</utt>
      <utt t="norm">w sprawie mrożonych projektów ustaw dotyczących rolnictwa.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">To jest bardzo smutna sytuacja, że ktoś ubiegł pana z tym wnioskiem o przerwę. Strasznie jest mi przykro, ale co zrobisz. Nie będziemy nad nim już głosować. Natomiast rozumiem, że pani poseł Gembicka strasznie chciałaby powiedzieć, że jest przeciwko panu posłowi Sachajce. Bardzo proszę, ale krótko, a potem pan poseł Nitras.</utt>
      <utt t="reaction">Wypowiedź poza mikrofonem</utt>
      <utt t="norm">Ale drodzy państwo…</utt>
    </speech>
    <speech speaker="Poseł Anna Gembicka">
      <utt t="norm">Panie Marszałku! Wysoka Izbo! Składam wniosek przeciwny, o zwołanie oddzielnego posiedzenia Sejmu w celu rozpatrzenia tych projektów, o których mówił poseł Sachajko. My w zeszłej kadencji zwołaliśmy posiedzenie, na którym omawialiśmy tylko ustawy rolnicze. Tylko że my pracowaliśmy, a wy jesteście leniami.</utt>
      <utt t="reaction">Oklaski</utt>
      <utt t="norm">Po 5 miesiącach ministerstwo rolnictwa złożyło jeden projekt ustawy. Dobrze państwo słyszycie, jeden projekt. My w tym czasie jako opozycja złożyliśmy 16 projektów ustaw. Panie Ministrze Siekierski! Pan ma w ministerstwie konia trojańskiego. Wie pan, co dzisiaj pan Kołodziejczak powiedział o panu w komisji? Że jak pan przyjechał do rolników, żeby się z nimi spotkać, to 2 godziny po pana wyjeździe spadł tam grad. Przecież to są żarty z pana, to są żarty z rolników.</utt>
      <utt t="reaction">Oklaski</utt>
      <utt t="norm">I kiedy poszkodowani rolnicy zaczęli mówić o swojej trudnej sytuacji, to pan Kołodziejczak wyszedł</utt>
      <utt t="reaction">Dzwonek</utt>
      <utt t="norm">, bo powiedział, że ma inne obowiązki. Wstyd.</utt>
      <utt t="reaction">Oklaski</utt>
      <utt t="interrupt" by="Część posłów skanduje">Do roboty! Do roboty! Do roboty!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł. Zastanawiam się, gdzie przynależy zgodnie z działami administracji koń trojański, i chyba właśnie do ministerstwa rolnictwa. Panie pośle, już, tylko pan poseł Ściebiorowski bardzo prosił, żeby pozdrowić przedstawicieli Młodzieżowej Rady Miasta Piekary Śląskie, Rady Miasta Chorzów oraz samorządów szkół i zespołu szkół w Piekarach Śląskich. Bardzo serdecznie was witamy.</utt>
      <utt t="reaction">Oklaski</utt>
      <utt t="norm">Ale liczna reprezentacja. A teraz z wnioskiem w imieniu Koalicji Obywatelskiej pan poseł Sławomir Nitras. Bardzo proszę.</utt>
    </speech>
    <speech speaker="Poseł Sławomir Nitras">
      <utt t="norm">Szanowny Panie Marszałku! Wysoka Izbo! Tak, chciałbym poprosić o wniosek formalny, o krótką przerwę dla pana posła Bortniczuka, chyba żeby ochłonął…</utt>
      <utt t="interrupt" by="Poseł Barbara Bartuś">A jak pan głosował? Pan głosował za przerwą.</utt>
      <utt t="norm">…bo używanie przez pana, używanie przez was z PiS-u pod czyimś adresem słowa „złodzieje”…</utt>
      <utt t="interrupt" by="Poseł Iwona Ewa Arent">Damski bokser.</utt>
      <utt t="norm">…to jest coś niebywałego.</utt>
      <utt t="interrupt" by="Część posłów skanduje">Złodzieje! Złodzieje! Złodzieje!</utt>
      <utt t="norm">Pan poseł Bortniczuk był prezesem, jednym z prezesów Grupy Azoty, która w roku 2015 miała ponad 2 mld zysków, a dzisiaj, po rządach pana Bortniczuka i pana Brudzińskiego ma 3 mld strat i słania się na nogach. Pan mówi o polskim sporcie. Niech pan w Kędzierzynie-Koźlu, niech pan w Policach, niech pan w Tarnowie upadającym klubom powie, że wy finansowaliście sport. Wyście zatopili kluby finansowane przez Grupę Azoty. Zajęliśmy się już</utt>
      <utt t="reaction">Dzwonek</utt>
      <utt t="norm">złodziejami w Funduszu Sprawiedliwości, panie Matecki.</utt>
      <utt t="reaction">Oklaski</utt>
      <utt t="norm">Za chwilę zajmiemy się złodziejami z Orlenu, a później przyjdzie czas na złodziejów z Azotów.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Pani poseł, moment.</utt>
      <utt t="reaction">Wypowiedź poza mikrofonem</utt>
      <utt t="norm">Chwileczkę, panie pośle. Wniosek w tej sprawie już był. Pan poseł Suchoń Polska 2050 – Trzecia Droga, wystąpi z wnioskiem formalnym,.</utt>
      <utt t="reaction">Wypowiedź poza mikrofonem</utt>
      <utt t="norm">Drodzy państwo, zgłaszane są wnioski o przerwę, nad którymi już głosowaliśmy.</utt>
      <utt t="reaction">Wypowiedź poza mikrofonem</utt>
      <utt t="norm">Ze względu na wyjątkową determinację i na to, że odmówiłem już wielokrotnie poseł Gembickiej, dopuściłem ją do głosu z wnioskiem przeciwnym.</utt>
      <utt t="interrupt" by="Głos z sali">Ale z jakiego powodu?</utt>
      <utt t="norm">Z takiego powodu, że tak zdecydowałem. A teraz decyduję, że udzielam głosu panu posłowi Mirosławowi Suchoniowi. Bardzo proszę.</utt>
      <utt t="interrupt" by="Głos z sali">A możemy głosować?</utt>
    </speech>
    <speech speaker="Poseł Mirosław Suchoń">
      <utt t="norm">Bardzo dziękuję. Panie Marszałku! Ja też składam wniosek formalny. Myślę, że to dobrze, że mamy na początku prac parlamentu taką dyskusję i taką debatę, bo w trakcie tej debaty można przypomnieć o tym, że przez 8 lat wasi funkcjonariusze, funkcjonariusze PiS-u we wszystkich spółkach Skarbu Państwa prowadzili politykę, która drenowała portfele obywateli.</utt>
      <utt t="interrupt" by="Głos z sali">Tak?</utt>
      <utt t="norm">Wprowadziliście zasady, które skutkowały chyba najwyższymi cenami energii w Europie.</utt>
      <utt t="interrupt" by="Głos z sali">Spójrz w lustro.</utt>
      <utt t="interrupt" by="Głos z sali">Nieprawda!</utt>
      <utt t="norm">Prowadziliście politykę, utrzymując wysokie ceny benzyny tylko po to, żebyście mogli je obniżyć przed wyborami.</utt>
      <utt t="reaction">Poruszenie na sali</utt>
      <utt t="interrupt" by="Poseł Jacek Sasin">Przecież żeśmy zaniżali przed chwilą.</utt>
      <utt t="norm">To jest skandal i to będzie ocenione przez organa państwa. Przez wiele lat wasi nominaci drenowali portfele Polaków, utrzymując nadmiarowe zyski polskich spółek Skarbu Państwa.</utt>
      <utt t="interrupt" by="Część posłów skanduje">Do roboty! Do roboty! Do roboty!</utt>
      <utt t="norm">Do tego doprowadziliście.</utt>
      <utt t="reaction">Dzwonek</utt>
      <utt t="norm">Przez wiele lat spółki, drenując kieszenie obywateli, drenowały i przygotowywały środki…</utt>
      <utt t="interrupt" by="Poseł Jacek Sasin">Przecież mówiliście, że zaniżaliśmy ceny paliwa.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Dziękuję, panie pośle.</utt>
    </speech>
    <speech speaker="Poseł Mirosław Suchoń">
      <utt t="norm">…które wasi nominaci w tych wszystkich spółkach ładowali do własnej kieszeni, a później lądowało to na waszym partyjnym koncie. Bo tam tak naprawdę trafiały te pieniądze, które drenowaliście w przypadku Polaków.</utt>
      <utt t="reaction">Poruszenie na sali, oklaski</utt>
      <utt t="interrupt" by="Poseł Jacek Sasin">Siadaj, bzdury gadasz.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle.</utt>
      <utt t="interrupt" by="Głos z sali">Panie marszałku…</utt>
      <utt t="norm">Ale jeszcze raz wyjaśniam, że pan poseł nie zgłosił wniosku formalnego. Wykorzystał swoją szansę, którą dajemy każdemu klubowi na tej sali, i swój czas nie na to, żeby zgłosić wniosek formalny, ale na to, aby przedstawić wystąpienie natury politycznej. Rozumiem, że mogą się państwo z nim nie zgadzać, natomiast przedmiotem wniosku przeciwnego jest wniosek, a on nie został złożony.</utt>
      <utt t="interrupt" by="Poseł Mirosław Suchoń">Potwierdzam.</utt>
      <utt t="norm">Dlatego nie mogę niestety dopuścić państwa do głosu. Szalenie nad tym ubolewam.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 5. porządku dziennego…</utt>
      <utt t="interrupt" by="Poseł Michał Wójcik">Przepraszam, panie marszałku…</utt>
      <utt t="norm">Ja się nie gniewam, panie pośle. W czym mogę pomóc?</utt>
      <utt t="interrupt" by="Poseł Michał Wójcik">Tutaj padały kłamstwa. Nie może być tak, że po prostu nie możemy odpowiedzieć.</utt>
      <utt t="norm">Panie pośle, możecie – w ramach wniosków formalnych. Pan wie, jak to działa. Jakbyśmy robili…</utt>
      <utt t="interrupt" by="Poseł Michał Wójcik">Pan nie wie, co robi. Tak.</utt>
      <utt t="norm">Nie, robię to, co powinienem robić. Do polemik są debaty, a nie wnioski formalne. Celowo robię to, że przestrzegam regulaminu Sejmu.</utt>
      <utt t="interrupt" by="Głos z sali">A gdyby pana ktoś nazwał złodziejem, toby pan sobie siedział spokojnie?</utt>
      <utt t="interrupt" by="Głos z sali">Siadaj!</utt>
      <utt t="norm">Proszę pana, wy się nawzajem nazywacie złodziejami. Jakbyśmy chcieli robić tutaj debatę w tym względzie, tobyśmy tu siedzieli do rana. To są wnioski formalne.</utt>
      <utt t="interrupt" by="Głos z sali">Prokurator rozstrzygnie…</utt>
      <utt t="interrupt" by="Poseł Kamil Bortniczuk">Sprostowanie.</utt>
      <utt t="norm">Sprostowanie? Ale co z pana wypowiedzi zostało nie tak zrozumiane, panie pośle? Ma pan 30 sekund, żeby nam o tym opowiedzieć. Bardzo proszę.</utt>
      <utt t="interrupt" by="Głos z sali">Zapłacisz za swoją ostatnią kampanię?</utt>
    </speech>
    <speech speaker="Poseł Kamil Bortniczuk">
      <utt t="norm">Dziękuję bardzo. Panie Marszałku! Chciałem sprostować swoją wypowiedź. Przede wszystkim nikogo nie nazwałem złodziejem. Przypomniałem wam tylko brzmienie siódmego przykazania. Sami wzięliście sobie je do serca i bierzcie je do serca w okresie swoich rządów.</utt>
      <utt t="reaction">Oklaski</utt>
      <utt t="interrupt" by="Poseł Borys Budka">A jak tam szóste przykazanie u ciebie?</utt>
      <utt t="norm">Natomiast jakoś tak dziwnie się składa, że jak wy rządzicie, to brakuje pieniędzy, a Polaków łupicie na stacjach benzynowych. 7 zł za litr – tak łupicie Polaków, a zyski Orlenu szorują po dnie. Azoty – nawozy są drogie, jak były, a w wynikach widać wielką stratę. Radźcie sobie. Macie rower? Pedałujcie. Macie władzę?</utt>
      <utt t="reaction">Dzwonek</utt>
      <utt t="norm">Radźcie sobie z tym. Rozwiązujcie problemy, tak jak my rozwiązywaliśmy.</utt>
      <utt t="reaction">Poruszenie na sali, oklaski</utt>
    </speech>
    <speech speaker="Marszałek Szymon Hołownia">
      <utt t="norm">Bardzo mnie cieszy ta erudycja biblijna pana posła. Mamy też ósme przykazanie: Nie mów fałszywego świadectwa przeciw bliźniemu swemu.</utt>
      <utt t="reaction">Oklaski</utt>
      <utt t="norm">Jak trzeba, będziemy je wyświetlać w odpowiednich miejscach. Powracamy do rozpatrzenia punktu 5. porządku dziennego: Sprawozdanie Komisji Rolnictwa i Rozwoju Wsi o rządowym projekcie ustawy o zmianie ustawy o Planie Strategicznym dla Wspólnej Polityki Rolnej na lata 2023–2027. Przystępujemy do trzeciego czytania. Komisja wnosi o uchwalenie projektu ustawy z druku nr 400. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 400, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 411 – za, 18 – przeciw, nikt się nie wstrzymał. Sejm uchwalił ustawę o zmianie ustawy o Planie Strategicznym dla Wspólnej Polityki Rolnej na lata 2023–2027. Przed kolejnym głosowaniem witam uczennice i uczniów Centrum Kształcenia Zawodowego i Ustawicznego Technikum nr 6 w Sosnowcu, którzy przybyli tu na zaproszenie posła Mateusza Bochenka. Dzień dobry.</utt>
      <utt t="reaction">Oklaski</utt>
      <utt t="norm">Mamy dzisiaj wielu gości na sali w tak ważnym momencie. Powracamy do rozpatrzenia punktu 3. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o wymianie informacji podatkowych z innymi państwami oraz niektórych innych ustaw. Dodatkowe sprawozdanie komisji to druk nr 388-A. Przystępujemy do trzeciego czytania. A ja proszę panią poseł Katarzynę Kierzek- -Koperską o przedstawienie sprawozdania komisji.</utt>
    </speech>
    <speech speaker="Poseł Sprawozdawca Katarzyna Kierzek-Koperska">
      <utt t="norm">Szanowny Panie Marszałku! Wysoka Izbo! Dzisiaj komisja finansów przyjęła cztery poprawki złożone przez klub Koalicji Obywatelskiej. Wnosimy o przyjęcie ustawy wraz z pozytywnie zaopiniowanymi poprawkami. Dziękuję.</utt>
      <utt t="reaction">Oklaski</utt>
      <utt t="norm">12. posiedzenie Sejmu w dniu 23 maja 2024 r. Punkty 5. i 3. porządku dziennego – głosowanie</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Jak państwo słyszeli, komisja wnosi o uchwalenie projektu ustawy z druku nr 388. Komisja przedstawia również wnioski mniejszości, a także w dodatkowym sprawozdaniu poprawki, nad którymi głosować będziemy w pierwszej kolejności. W 1. wniosku mniejszości wnioskodawcy proponują zmianę w art. 1 pkt 25 projektu ustawy nowelizującej. Z wnioskiem tym łączy się 2. wniosek mniejszości. Nad tymi propozycjami będziemy więc głosować łącznie. Przystępujemy do głosowania. Kto z pań i panów posłów jest za przyjęciem wniosków mniejszości 1. i 2., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 193 – za, 235 – przeciw, nikt się nie wstrzymał. Stwierdzam, że Sejm wnioski mniejszości 1. i 2. odrzucił. W 1. poprawce wnioskodawcy proponują natomiast zmianę w art. 1 pkt 25. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. 234 – za, 175 – przeciw, 18 się wstrzymało. Stwierdzam, że Sejm poprawkę przyjął. W 3. wniosku mniejszości wnioskodawcy proponują dodanie art. 7a. Przystępujemy do głosowania. Kto z pań i panów posłów jest za przyjęciem 3. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 421 posłów. 191 – za, 230 – przeciw, nikt się nie wstrzymał. Sejm wniosek mniejszości odrzucił. W 2. poprawce do art. 9 ust. 1 wnioskodawcy proponują nadanie nowego brzmienia pkt 3. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. 235 – za, 174 – przeciw, 17 się wstrzymało. Sejm poprawkę przyjął. W 3. poprawce wnioskodawcy proponują dodanie art. 14a. Komisja wnosi o przyjęcie tej poprawki. Przystępujemy do głosowania. Kto z pań i panów jest za przyjęciem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 423 posłów. 230 – za, 176 – przeciw, 17 się wstrzymało. Sejm poprawkę przyjął. W 4. poprawce wnioskodawcy proponują dodanie art. 15a. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 422 posłów. 231 – za, 173 – przeciw, 18 się wstrzymało. Sejm poprawkę przyjął. W 4. wniosku mniejszości wnioskodawcy proponują dodanie art. 17a. Przystępujemy do głosowania. Kto z pań i panów posłów jest za przyjęciem 4. wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 424 posłów. 187 – za, 235 – przeciw, 2 się wstrzymało. Sejm wniosek mniejszości odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 388, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 236 – za, 192 – przeciw, nikt się nie wstrzymał. Stwierdzam, że Sejm uchwalił ustawę o zmianie ustawy o wymianie informacji podatkowych z innymi państwami oraz niektórych innych ustaw. Powracamy do rozpatrzenia punktu 4. porządku dziennego: Sprawozdanie Komisji Polityki Społecznej i Rodziny o rządowym projekcie ustawy o ochronie sygnalistów. Dodatkowe sprawozdanie komisji to druk nr 381-A. Przystępujemy do trzeciego czytania. Proszę panią posłankę Katarzynę Ueberhan o przedstawienie dodatkowego sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Katarzyna Ueberhan">
      <utt t="norm">Szanowny Panie Marszałku! Wysoka Izbo! Mam przyjemność przedstawić dodatkowe sprawozdanie Komisji Polityki Społecznej i Rodziny o rządowym projekcie ustawy o ochronie sygnalistów zawartym w druku nr 317. Sejm na 12. posiedzeniu w dniu 22 maja br. zgodnie z art. 47 ust. 1 regulaminu Sejmu ponownie skierował powyższy projekt ustawy do Komisji Polityki Społecznej i Rodziny w celu rozpatrzenia wniosku oraz poprawek zgłoszonych w drugim czytaniu. Komisja Polityki Społecznej i Rodziny po rozpatrzeniu wniosku o odrzucenie oraz siedmiu poprawek na posiedzeniu komisji w dniu 23 maja br. wnosi o to, by Wysoki Sejm raczył wniosek o odrzucenie projektu odrzucić, a poprawki od 1. do 7. przyjąć. Dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję, pani posłanko. Jak państwo słyszeli, komisja wnosi o uchwalenie projektu ustawy z druku nr 381. Komisja przedstawia wnioski mniejszości i w dodatkowym sprawozdaniu wniosek o odrzucenie projektu ustawy w całości oraz poprawki, nad którymi Sejm będzie głosować w pierwszej kolejności. Obecnie pod głosowanie poddam zgłoszony w dyskusji wniosek o odrzucenie projektu ustawy w całości. Komisja, jak państwo też słyszeli, wnosi o odrzucenie tego wniosku. Jego przyjęcie spowoduje bezprzedmiotowość pozostałych propozycji. Przystępujemy do głosowania nad wnioskiem o odrzucenie projektu ustawy w całości. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 191 – za, 237 – przeciw, nikt się nie wstrzymał. Stwierdzam, że Sejm wniosek o odrzucenie ustawy w całości odrzucił. W 1. poprawce do art. 2 wnioskodawcy proponują inne brzmienie pkt 2. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za przyjęciem 1. poprawki, zechce nacisnąć przycisk. Kto jest przeciw? Kto się wstrzymał? Głosowało 403 posłów. 229 – za, 156 – przeciw, 18 się wstrzymało. Nie działa? Komu nie działa? Bo widzę, że liczba posłów…</utt>
      <utt t="interrupt" by="Poseł Barbara Bartuś">Za szybko wyłączono głosowanie.</utt>
      <utt t="norm">Dobrze, drodzy państwo. W związku z tym, że grupa posłów zgłasza problem techniczny z głosowaniem, w tej chwili powtórzymy głosowanie nad tą poprawką. To głosowanie zostaje anulowane. Mam nadzieję, że teraz system zadziała bez zarzutu. Przystępujemy do głosowania.</utt>
      <utt t="interrupt" by="Głos z sali">Nie działa.</utt>
      <utt t="norm">Moment, zaraz będzie działało, musi się zrestartować. Proszę bardzo, głosujemy. Heheszki później, teraz głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 236 – za, 172 – przeciw, 21 się wstrzymało. Sejm 1. poprawkę przyjął. W 2. poprawce do art. 2 wnioskodawcy proponują inne brzmienie pkt 9. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 427 posłów. 236 – za, 170 – przeciw, 21 się wstrzymało. Sejm poprawkę przyjął. W 3. poprawce do art. 2 wnioskodawcy proponują inne brzmienie pkt 13. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 237 – za, 171 – przeciw, 21 się wstrzymało. Sejm poprawkę przyjął. W 4. poprawce do art. 4 ust. 1 pkt 8 wnioskodawcy proponują, aby skreślić wyrazy „w tym na podstawie umowy cywilnoprawnej”. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 4. poprawki, zechce nacisnąć przycisk. Kto jest przeciw? Kto się wstrzymał? Głosowało 429 posłów. 237 – za, 171 – przeciw, 21 się wstrzymało. Sejm poprawkę przyjął. W 5. poprawce do art. 4 wnioskodawcy proponują inne brzmienie ust. 2. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 5. poprawki, zechce nacisnąć przycisk. Kto jest przeciw? Kto się wstrzymał? Głosowało 429 posłów. 237 – za, 172 – przeciw, 20 się wstrzymało. Sejm poprawkę przyjął. W 6. poprawce do art. 5 ust. 1 wnioskodawcy proponują inne brzmienie pkt 1. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za przyjęciem 6. poprawki, zechce nacisnąć przycisk. Kto jest przeciw? Kto się wstrzymał? Głosowało 427 posłów. 258 – za, 169 – przeciw, nikt się nie wstrzymał. Sejm poprawkę przyjął. W 1. wniosku mniejszości do art. 24 ust. 3 wnioskodawcy proponują, aby wyrazy „po konsultacjach” zastąpić wyrazami „po uzgodnieniach”. Z wnioskiem tym łączy się 2. wniosek mniejszości. Nad tymi wnioskami głosować będziemy łącznie. Głosujemy. Kto z pań i panów posłów jest za przyjęciem wniosków 1. i 2. mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. 173 – za, 236 – przeciw, 21 się wstrzymało. Stwierdzam, że Sejm wnioski mniejszości odrzucił. W 7. poprawce wnioskodawcy proponują inne brzmienie art. 37. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 7. poprawki, zechce nacisnąć przycisk. Kto jest przeciw? Kto się wstrzymał? Głosowało 423 posłów. 234 – za, 169 – przeciw, 20 się wstrzymało. Sejm poprawkę przyjął. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 381, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. 235 – za, 191 – przeciw, 2 się wstrzymało. Stwierdzam, że Sejm uchwalił ustawę o ochronie sygnalistów. Powracamy do rozpatrzenia punktu 2. porządku dziennego: Informacja Ministra Obrony Narodowej w sprawie stanu bezpieczeństwa Rzeczypospolitej Polskiej. Wobec propozycji przyjęcia przedstawionej informacji zgłoszono sprzeciw. Pod głosowanie poddam wniosek o przyjęcie informacji. Przystępujemy do głosowania. Kto z pań i panów posłów jest za przyjęciem do wiadomości informacji w sprawie stanu bezpieczeństwa Rzeczypospolitej Polskiej, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 237 – za, 191 – przeciw, 1 się wstrzymał. Stwierdzam, że Sejm informację przyjął do wiadomości. Powracamy do rozpatrzenia punktu 6. porządku dziennego: Sprawozdanie Komisji Polityki Społecznej i Rodziny o rządowym projekcie ustawy o zmianie ustawy – Kodeks pracy. W dyskusji zgłoszono wniosek o odrzucenie projektu ustawy w całości. Wobec propozycji ponownego niekierowania projektu ustawy do komisji zgłoszono sprzeciw. W pierwszej kolejności poddam pod głosowanie wniosek o przystąpienie do trzeciego czytania bez ponownego kierowania projektu ustawy do komisji. Odrzucenie tego wniosku oznaczać będzie, że Sejm skierował projekt ustawy do Komisji Polityki Społecznej i Rodziny. Przystępujemy do głosowania nad wnioskiem o przystąpienie do trzeciego czytania bez ponownego kierowania projektu ustawy do komisji. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. 408 – za, 22 – przeciw, nikt się nie wstrzymał. Stwierdzam, że Sejm wniosek przyjął. W związku z tym przystępujemy do trzeciego czytania. Komisja wnosi o uchwalenie projektu ustawy z druku nr 401. W pierwszej kolejności poddam pod głosowanie zgłoszony w dyskusji wniosek o odrzucenie projektu ustawy w całości. Głosujemy więc nad wnioskiem o odrzucenie projektu ustawy w całości. Kto z pań i panów posłów jest za przyjęciem wniosku o odrzucenie w całości projektu ustawy, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. 21 – za, 410 – przeciw, nikt się nie wstrzymał. Stwierdzam, że Sejm wniosek odrzucił. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 401, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. 408 – za, 21 – przeciw, nikt się nie wstrzymał. Stwierdzam, że Sejm uchwalił ustawę o zmianie ustawy – Kodeks pracy.</utt>
      <utt t="reaction">Wypowiedź poza mikrofonem</utt>
      <utt t="norm">Pan poseł Kuźmiuk chce zgłosić wniosek formalny. Czy dobrze słyszę?</utt>
      <utt t="interrupt" by="Głos z sali">Teraz?</utt>
      <utt t="norm">W tej chwili?</utt>
      <utt t="interrupt" by="Poseł Barbara Bartuś">Tak.</utt>
      <utt t="norm">Ale on dotyczy tego, o czym teraz…</utt>
      <utt t="interrupt" by="Poseł Monika Wielichowska">Ale nie ma takiego…</utt>
      <utt t="norm">…tego punktu, czyli informacji prezesa Rady Ministrów na temat istotnych zmian w zasadach płatności podatku od handlu emisjami? Proszę bardzo. Minuta.</utt>
      <utt t="interrupt" by="Głos z sali">Trwa głosowanie.</utt>
      <utt t="norm">Tak, ale to równie dobrze może być głos w pytaniach, wtedy będziemy otwierali całą dyskusję. Zapraszam.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Dziękuję bardzo. Panie Marszałku! Państwo Ministrowie! Szanowni Państwo…</utt>
      <utt t="interrupt" by="Głos z sali">Jesteśmy Wysoką Izbą.</utt>
      <utt t="norm">Otóż jakiś czas temu złożyliśmy wniosek o informację rządu w sprawie pakietu podatków unijnych, na które zgodził się Donald Tusk, najpierw w grudniu, a potwierdził to w lutym tego roku.</utt>
      <utt t="interrupt" by="Poseł Grzegorz Braun">I Morawiecki.</utt>
      <utt t="norm">Chodzi o udział w ETS, chodzi o podatek CBAM i chodzi o podatek od koncernów ponadnarodowych. Szanowni państwo, zgoda na ten pakiet unijnych podatków to oddanie części suwerenności na rzecz Unii Europejskiej.</utt>
      <utt t="interrupt" by="Poseł Grzegorz Braun">I kto to mówi?</utt>
      <utt t="norm">I na ten temat powinniśmy debatować w tej sali.</utt>
      <utt t="reaction">Oklaski</utt>
      <utt t="interrupt" by="Poseł Grzegorz Braun">I kto to mówi?</utt>
      <utt t="norm">Po drugie, proszę państwa, szczególnie jeżeli chodzi o podatki o charakterze ekologicznym, to one są zdecydowanie niekorzystne dla krajów zapóźnionych w rozwoju, biedniejszych. W związku z tym udział w ETS, nie ulega wątpliwości, będzie dużym obciążeniem dla Polski. Otóż do tej pory to były dochody naszego budżetu. Teraz 25%</utt>
      <utt t="reaction">Dzwonek</utt>
      <utt t="norm">trzeba będzie…</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">…oddać do budżetu Unii Europejskiej. Proszę państwa, Polska będzie głównym dostarczycielem środków z tego tytułu.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">I brak debaty na ten temat jest po prostu nie do przyjęcia.</utt>
      <utt t="reaction">Oklaski</utt>
      <utt t="interrupt" by="Poseł Konrad Berkowicz">Wniosek przeciwny.</utt>
    </speech>
    <speech speaker="Marszałek Szymon Hołownia">
      <utt t="norm">Tam nie było wniosku formalnego, przepraszam bardzo. Głosujemy. Przypominam, ale nie muszę, bo już pan poseł Kuźmiuk to zrobił, że Klub Parlamentarny PiS złożył wniosek o uzupełnienie porządku dziennego o punkt: Informacja Prezesa Rady Ministrów na temat istotnych zmian w zasadach płatności podatku od handlu emisjami (ETS), tzw. podatku od śladu węglowego (CBAM) i podatku od zysków korporacji ponadnarodowych. W związku ze zbliżaniem się terminu, o którym mowa w art. 173 ust. 5 regulaminu Sejmu, pod głosowanie poddam wniosek o uzupełnienie porządku o ten punkt. Przypominam, że zgodnie z art. 173 ust. 4 regulaminu Sejmu głosowanie to nie jest poprzedzone debatą. Przystępujemy do głosowania nad wnioskiem w sprawie uzupełnienia porządku dziennego o punkt obejmujący informację na temat istotnych zmian w zasadach płatności podatku od handlu emisjami. Kto z pań i panów posłów jest za przyjęciem tego wniosku, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 431 posłów. 194 – za, 237 – przeciw, nikt się nie wstrzymał. Stwierdzam, że Sejm wniosek o uzupełnienie porządku dziennego odrzucił. Przystępujemy do rozpatrzenia punktu 10. porządku dziennego: Sprawozdanie Komisji do Spraw Energii, Klimatu i Aktywów Państwowych o uchwale Senatu w sprawie ustawy o bonie energetycznym oraz o zmianie niektórych ustaw w celu ograniczenia cen energii elektrycznej, gazu ziemnego i ciepła systemowego (druki nr 416 i 417). Proszę pana posła Rafała Komarewicza o przedstawienie sprawozdania komisji.</utt>
    </speech>
    <speech speaker="Poseł Sprawozdawca Rafał Komarewicz">
      <utt t="norm">Panie Marszałku! Wysoka Izbo! W dniu dzisiejszym została przekazana uchwała Senatu w sprawie poprawek do tej ustawy. Zostało zgłoszone 31 poprawek. Te poprawki są natury legislacyjnej. Komisja Energii, Klimatu i Aktywów Państwowych rekomenduje przyjęcie tych poprawek. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Prośba od pani posłanki Małgorzaty Tracz o pozdrowienie uczniów i uczennic z klas ósmych z Zespołu Szkół nr 20 we Wrocławiu, którzy goszczą właśnie w Sejmie. Pozdrawiamy was serdecznie.</utt>
      <utt t="reaction">Oklaski</utt>
      <utt t="norm">Panu posłowi już podziękowałem. Przypomnę, że Sejm odrzuca poprawki Senatu bezwzględną większością głosów w obecności co najmniej połowy ustawowej liczby posłów. Jeżeli Sejm nie odrzuci poprawki Senatu, uważa się ją za przyjętą. W punktach porządku dziennego dotyczących rozpatrywania poprawek Senatu głosować będziemy nad wnioskami o odrzucenie poprawek Senatu. W 1. poprawce do art. 2 Senat proponuje zmianę w ust. 3. Łącznie z tą poprawką będziemy głosować nad poprawkami 2., 4., 6., 7., 9., 10., od 12. do 24. oraz od 26. do 31. Komisja wnosi o ich przyjęcie. Przystępujemy do głosowania. Kto z pań i panów posłów jest za odrzuceniem poprawek 1., 2., 4., 6., 7., 9., 10., od 12. do 24. oraz od 26. do 31., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 430 posłów. Większość bezwzględna – 216. Nikt nie był za, 409 – przeciw, 21 się wstrzymało. Stwierdzam, że Sejm wobec nieuzyskania bezwzględnej większości głosów poprawki Senatu przyjął. W 3. poprawce do art. 3 Senat proponuje zmiany w ust. 5 i 6. Komisja wnosi o jej przyjęcie. Przystępujemy do głosowania. Kto z pań i panów posłów jest za odrzuceniem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 424 posłów. Większość bezwzględna – 213. Nikt nie był za, 237 – przeciw, 187 się wstrzymało. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. W 5. poprawce do art. 3 Senat proponuje zmianę w ust. 7. Komisja wnosi o jej przyjęcie. Głosujemy. Kto z pań i panów posłów jest za odrzuceniem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Większość bezwzględna – 214. Nikt nie był za, 236 – przeciw, 190 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 8. poprawce do art. 5 Senat proponuje zmianę w ust. 1. Komisja wnosi o jej przyjęcie. Głosujemy. Kto z pań i panów posłów jest za odrzuceniem 8. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 429 posłów. Większość bezwzględna – 215. Nikt nie był za, 236 – przeciw, 193 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 11. poprawce do art. 21 zawierającego zmiany do ustawy o szczególnych rozwiązaniach w zakresie niektórych źródeł ciepła w związku z sytuacją na rynku paliw Senat proponuje w art. 12b ust. 1b nadać inne brzmienie pkt 1. Komisja wnosi o jej przyjęcie. Głosujemy. Kto z pań i panów posłów jest za odrzuceniem 11. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 426 posłów. Większość bezwzględna – 214. Nikt nie był za, 234 – przeciw, 192 się wstrzymało. Sejm wobec nieuzyskania bezwzględnej większości głosów poprawkę Senatu przyjął. W 25. poprawce, ostatniej, Senat proponuje dodać art. 27a. Komisja wnosi o jej przyjęcie. Głosujemy. Kto z pań i panów posłów jest za odrzuceniem 25. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 428 posłów. Większość bezwzględna – 215. Nikt nie był za, 235 – przeciw, 193 się wstrzymało. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. Na tym, szanowni państwo, zakończyliśmy rozpatrywanie uchwały Senatu w sprawie ustawy o bonie energetycznym oraz o zmianie niektórych ustaw w celu ograniczenia cen energii elektrycznej, gazu ziemnego i ciepła systemowego. Trafi ona w dniu dzisiejszym do pana prezydenta. Przystępujemy do rozpatrzenia punktu 9. porządku dziennego: Powołanie członków Komisji do spraw reprywatyzacji nieruchomości warszawskich (druki nr 366, 367, 368, 369, 370, 371, 379, 393, 394, 395, 396, 397, 398 i 399). W związku z odwołaniem przez Sejm pana Wiktora Klimiuka, pana Łukasza Kondratko oraz pana Jana Mosińskiego, a także rezygnacją pana Adama Zielińskiego oraz pana Bartłomieja Wojciecha Opalińskiego z funkcji członków Komisji do spraw reprywatyzacji nieruchomości warszawskich zaistniała potrzeba powołania przez Sejm pięciu członków tej komisji. Grupy posłów zgłosiły kandydatury: pana Christiana Młynarka, pana Jana Mosińskiego, pana Mirosława Józefa Pampucha, pani Beaty Siemieniako, pani Anny Tarczyńskiej, pana Adriana Wasilewskiego oraz pana Wojciecha Zabłockiego. Proszę o zabranie głosu pana posła Sebastiana Kaletę w celu przedstawienia kandydatur: pana Christiana Młynarka, pana Jana Mosińskiego oraz pana Wojciecha Zabłockiego, zgłoszonych przez grupę posłów Klubu Parlamentarnego Prawo i Sprawiedliwość. Bardzo proszę, panie pośle.</utt>
    </speech>
    <speech speaker="Poseł Sebastian Kaleta">
      <utt t="norm">Panie Marszałku! Wysoki Sejmie! Pan Christian Młynarek urodził się 15 września 1988 r. Jest absolwentem Uniwersytetu Warszawskiego, na którym ukończył dwa kierunki studiów: prawo na Wydziale Prawa i Administracji, a także politologię na Wydziale Dziennikarstwa i Nauk Politycznych. Po ukończeniu studiów Christian Młynarek…</utt>
      <utt t="reaction">Gwar na sali</utt>
    </speech>
    <speech speaker="Marszałek Szymon Hołownia">
      <utt t="norm">Przepraszam, panie pośle. Szanowni państwo, rozumiem, że wychodzicie na chwilę, bo czeka nas jeszcze głosowanie nad tym punktem. Mamy wszyscy tego świadomość. Wyślemy stosowny sygnał dźwiękowy, jak będzie się ta chwila zbliżała. Trudno mi powiedzieć, ile będzie zgłoszeń do dyskusji. Są trzy osoby, nie, pięć osób, które będą chciały przedstawić kandydatów, a później będzie ewentualna dyskusja, w której będę proponował, myślę, maksymalnie 2-minutowe wystąpienia. Spodziewam się w związku z powyższym, że to jest kwestia jakichś 20 minut, może do pół godziny. Będę dzwonił, że tak powiem, że głosowanie się zaczyna. Bardzo proszę.</utt>
    </speech>
    <speech speaker="Poseł Sebastian Kaleta">
      <utt t="norm">Po ukończeniu studiów pan Christian Młynarek odbył aplikację adwokacką przy Okręgowej Radzie Adwokackiej w Warszawie zakończoną złożeniem egzaminu adwokackiego i wpisem na listę adwokatów. Od 2010 r. do chwili obecnej jest związany z warszawskim samorządem. W latach 2010, 2014 i 2018 uzyskiwał mandat radnego dzielnicy Włochy m.st. Warszawy, a w tegorocznych wyborach samorządowych uzyskał mandat radnego m.st. Warszawy. W latach 2016–2018 pełnił funkcję zastępcy burmistrza dzielnicy Włochy. Do jego zadań należał m.in. nadzór nad pracą Wydziału Zasobów Lokalowych oraz Zakładu Gospodarowania Nieruchomościami. W 2018 r. został zatrudniony w Kancelarii Sejmu, gdzie pełnił kolejno funkcję asystenta marszałka Sejmu, doradcy marszałka Sejmu, wicedyrektora Biura Komunikacji Społecznej, a od stycznia 2020 r. do grudnia 2023 r. piastował stanowisko zastępcy szefa Kancelarii Sejmu. Aktualnie prowadzi indywidualną praktykę adwokacką. Od wielu lat udziela osobom potrzebującym nieodpłatnej pomocy prawnej. Wykształcenie oraz dotychczasowe doświadczenie kandydata wskazują, że w pełni spełnia wymogi i jest predestynowany do tego, aby pełnić funkcję członka Komisji do spraw reprywatyzacji nieruchomości warszawskich. Drugi kandydat przez nas prezentowany to dr Jan Mosiński. Urodzony 19 grudnia 1956 r. w Lubinie. Jest absolwentem Uniwersytetu im. Adama Mickiewicza w Poznaniu. Na tej uczelni w 2009 r. obronił doktorat z tematyki integracji europejskiej. Jest autorem wielu publikacji, książek o tematyce europejskiej, stanu wojennego, dialogu społecznego. Uczestnik wielu konferencji naukowych w kraju i poza jego granicami. W latach 2008–2009 konsultant w Institute for Democracy in Eastern Europe z siedzibą w Waszyngtonie. Poseł na Sejm VIII, IX i X kadencji, członek NSZZ „Solidarność”, samorządowiec, wykładowca akademicki, działacz opozycji demokratycznej, w latach stanu wojennego, represjonowany za działalność związkową. W kwietniu 1989 r. wspólnie z 43 działaczami opozycji sygnatariusz wniosku do Sądu Okręgowego w Warszawie o ponowny wpis do rejestru Niezależnego Samorządnego Związku Zawodowego „Solidarność”. Postanowieniem prezydenta Rzeczypospolitej Polskiej w 2017 r. odznaczony Krzyżem Wolności i Solidarności. Od maja 2017 r. do 12 kwietnia 2024 r. członek Komisji do spraw reprywatyzacji nieruchomości warszawskich. Dlatego też zarówno wykształcenie, jak i bogate doświadczenia pana posła wskazują, że jest bardzo dobrym kandydatem na członka wskazanej komisji. Trzeci kandydat naszego klubu to pan Wojciech Zabłocki, który urodził się w 1985 r. w Warszawie. Jest absolwentem Uniwersytetu Warszawskiego – magister historii, 2010 r., a także Warszawskiej Wyższej Szkoły Biznesu, Master of Business Administration – 2018 r. Obecnie jest doktorantem w Polskiej Akademii Nauk, gdzie w ramach swojej pracy naukowej m.in. bada losy wybranych warszawskich nieruchomości, w tym kwestie ich stanu prawnego i historii ich własności. Od 14 lat nieprzerwanie zasiada w samorządzie terytorialnym: w latach 2010–2014 był radnym dzielnicy Ursynów, w latach 2014–2016 radnym m.st. Warszawy, w latach 2016–2018 burmistrzem dzielnicy Praga-Północ m.st. Warszawy, w latach 2018–2024 radnym województwa mazowieckiego, a w 2024 r. został ponownie wybrany radnym m.st. Warszawy. Jako samorządowiec zdobył wiedzę i doświadczenie w zakresie gospodarowania nieruchomościami oraz wykorzystywania zasobów majątku państwowego. Jako burmistrz pełnił nadzór nad nieruchomościami m.st. Warszawy na obszarze Pragi-Północ. Będąc stołecznym radnym, pracował m.in. przy inwentaryzacji mienia komunalnego m.st. Warszawy w ramach Komisji Inwentaryzacyjnej Rady m.st. Warszawy, a także przy opracowywaniu planów zagospodarowania przestrzennego jako wiceprzewodniczący Komisji Ładu Przestrzennego. Pan Wojciech Zabłocki pracował również w administracji państwowej: w 2006 r. był pracownikiem Ministerstwa Pracy i Polityki Społecznej, a w latach 2010–2016 Kancelarii Prezydenta Rzeczypospolitej Polskiej, m.in. jako specjalista w Biurze Listów i Opinii Obywatelskich. Ponadto posiada bogate doświadczenie zdobyte podczas pracy w przedsiębiorstwach państwowych, m.in. w Polskich Kolejach Państwowych, gdzie był dyrektorem do spraw inwestycji. Był również sekretarzem Rady Nadzorczej Polskiej Wytwórni Papierów Wartościowych oraz wiceprezesem Zarządu PGE Energetyka Kolejowa, gdzie nadzorował infrastrukturę przedsiębiorstwa, szczególnie w zakresie utrzymania sieci trakcyjnej, obrotu nieruchomościami oraz inwestycji w majątek. Zarówno wykształcenie, jak i bogate doświadczenie wskazują, że pan Wojciech Zabłocki jest bardzo dobrym kandydatem na członka Komisji do spraw reprywatyzacji nieruchomości warszawskich. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję, panie pośle. Proszę o zabranie głosu panią Barbarę Dolniak w celu przedstawienia kandydatury pana Mirosława Józefa Pampucha, zgłoszonej przez grupę posłów Klubu Parlamentarnego Koalicja Obywatelska – Platforma Obywatelska, Nowoczesna, Inicjatywa Polska, Zieloni. Jest pani poseł Dolniak?</utt>
      <utt t="interrupt" by="Głos z sali">Basia!</utt>
    </speech>
    <speech speaker="Poseł Barbara Dolniak">
      <utt t="norm">Szanowny Panie Marszałku! Wysoka Izbo! Mam przyjemność! W imieniu klubu Koalicji Obywatelskiej przedstawić kandydaturę pana Mirosława Pampucha. Dla większości posłanek i posłów Mirosław Pampuch jest znaną osobą, ponieważ był posłem VIII kadencji Sejmu w latach 2015–2019, zasiadając w Komisji Ustawodawczej, Komisji Nadzwyczajnej do spraw zmian w kodyfikacjach, a także w komisji śledczej ds. wyłudzeń podatku VAT. Pan Mirosław Pampuch jest prawnikiem, skończył studia prawnicze, a także odbył aplikację radcowską, pracując jako radca prawny i reprezentując chociażby Izbę Skarbową w Olsztynie. Oprócz tego pełnił przez czas swojej zawodowej pracy funkcje w samorządzie. I tak w roku 1998 został wójtem gminy Jankowo, a oprócz tego w latach…</utt>
      <utt t="interrupt" by="Głos z sali">Jonkowo.</utt>
      <utt t="norm">Jonkowo. Zgadza się, pani poseł. Jak to dobrze, że pani mnie słucha. Bardzo dobrze. Jonkowo. Mam zapisane inaczej.</utt>
      <utt t="reaction">Wypowiedź poza mikrofonem</utt>
      <utt t="norm">Nie znam wszystkich miejscowości. Pan pewnie też nie. Gdybyśmy zaczęli wymieniać, panie pośle, jestem przekonana, że okazałoby się, że większość znam, a pan nie. Przechodząc do dalszego przedstawienia pana Mirosława Pampucha, chciałam powiedzieć, że był sekretarzem miasta Olsztyna, pełnił taką funkcję, a także był starostą powiatu olsztyńskiego. Przez te lata sprawowania funkcji samorządowych nabył ogromną wiedzę, jeżeli chodzi o gospodarkę nieruchomościami zarówno samorządowymi, jak i własności Skarbu Państwa. Od 2020 r., ale także w latach 1999–2008 prowadził własną kancelarię, gdzie specjalizował się w prawie administracyjnym oraz prawie podatkowym. W tym czasie prowadził także wykłady z dziedziny prawa administracyjnego i prawa podatkowego. Wykształcenie i doświadczenie zawodowe to tylko część warunków, jakie musi spełnić kandydat, który aplikuje do takiego organu, jakim jest Komisja do spraw reprywatyzacji nieruchomości warszawskich. Oprócz doświadczenia i wiedzy konieczne są właściwe cechy charakteru i chyba ta najważniejsza – rzetelność dająca nam przekonanie, że decyzja podjęta przez komisję nastąpi w oparciu o prawidłowo ustalony stan faktyczny przy uwzględnieniu obowiązującego porządku prawnego. Mirosław Pampuch to osoba, która wykazuje się umiejętnością współpracy, zarządzania, myślenia analitycznego i wysoką etyką pracy. Wszystkie te okoliczności, a więc doświadczenie zawodowe, wiedza zdobyta w czasie studiów, w czasie aplikacji i pracy w poszczególnych podmiotach, w tym w samorządzie terytorialnym, dają niewątpliwe argumenty, by głosować za kandydaturą pana Mirosława Pampucha. W związku z tym z przyjemnością jeszcze raz zgłaszam tę osobę, tę kandydaturę do Komisji do spraw reprywatyzacji nieruchomości warszawskich. Zapraszam państwa do głosowania na Mirosława Pampucha. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Serdecznie dziękuję, pani poseł. Proszę o zabranie głosu pana posła Mirosława Suchonia w celu przedstawienia kandydatury pani Beaty Siemieniako zgłoszonej przez grupę posłów Klubu Parlamentarnego Polska 2050 – Trzecia Droga. Panie pośle Mirosławie Suchoń, do pana mówię. Teraz pana kolej. Zapraszam.</utt>
      <utt t="interrupt" by="Poseł Mirosław Suchoń">Rozmawialiśmy o ważnych sprawach.</utt>
      <utt t="norm">Ja wiem, o sprawach wagi państwowej.</utt>
    </speech>
    <speech speaker="Poseł Mirosław Suchoń">
      <utt t="norm">Bardzo dziękuję, panie marszałku. Wielce Szanowny Panie Marszałku! Wysoka Izbo! Mam zaszczyt z jednej strony, ale także niewątpliwą przyjemność przedstawić kandydaturę pani Beaty Siemieniako, zgłoszoną przez Klub Parlamentarny Polska 2050 – Trzecia Droga, na członka Komisji do spraw reprywatyzacji nieruchomości warszawskich. Szanowni Państwo! Pani Beata Siemieniako urodziła się 9 marca 1991 r. w Białymstoku. Ukończyła prawo i międzywydziałowe indywidualne studia humanistyczne na Uniwersytecie Warszawskim oraz studiowała prawo na uniwersytecie w Cardiff w Wielkiej Brytanii. Była słuchaczką podyplomowego studium zagadnień legislacyjnych na Uniwersytecie Warszawskim. W 2018 r. ukończyła aplikację adwokacką w Okręgowej Izbie Adwokackiej w Warszawie. W latach 2015–2020 współpracowała z licznymi kancelariami prawnymi oraz organizacjami społecznymi, w tym m.in. z Fundacją Habitat for Humanity, świadcząc wszechstronną pomoc prawną, w tym angażując się pro bono w sprawy z zakresu praw lokatorów i osób w kryzysie bezdomności. Od 2019 r. prowadzi własną kancelarię adwokacką w Warszawie, w której zajmuje się pomocą prawną dla klientów indywidualnych i podmiotów publicznych, w szczególności zajmując się sprawami lokatorskimi i mieszkaniowymi, w tym reprezentacją w postępowaniach przed sądami administracyjnymi. Specjalizuje się również w prawie nieruchomości, prawie spółdzielczym, sporządzając opinie prawne dotyczące stanu prawnego nieruchomości. Od 2022 r. pani jest członkinią Komisji Ekspertów ds. Przeciwdziałania Bezdomności przy rzeczniku praw obywatelskich. Pani Beata Siemieniako jest adwokatką. Od 10 lat aktywnie zajmuje się sprawami związanymi z tematem reprywatyzacji i spraw lokatorskich. Jeszcze przed wybuchem afery reprywatyzacyjnej w 2017 r. udzielała się w ramach wolontariatu w Komitecie Obrony Praw Lokatorów, pomagając prawnie osobom dotkniętym skutkami tzw. dzikiej reprywatyzacji. W 2017 r. napisała książkę „Reprywatyzując Polskę – historia wielkiego przekrętu”, w której podsumowała w sposób przekrojowy historię reprywatyzacji w Polsce, w tym nieudane próby uregulowania reprywatyzacji na poziomie ustawowym. Pisała opracowania naukowe oraz artykuły w ogólnopolskiej prasie, jak również udzielała wywiadów i brała udział w dyskusjach jako ekspertka ds. reprywatyzacji i praw lokatorskich. Pani Beata Siemieniako jest autorką szeregu publikacji prasowych dotyczących prac komisji weryfikacyjnej w ogólnopolskich mediach, m.in. w „Gazecie Wyborczej”, „Krytyce Politycznej” i na portalu OKO.press. Za swoją działalność społeczną była wielokrotnie nagradzana, m.in. otrzymała nagrodę specjalną w konkursie „Rising Stars Prawnicy – liderzy jutra”. Ta nagroda przyznawana jest przez „Dziennik Gazetę Prawną” i wydawnictwo Wolters Kluwer. W 2019 r. została wyróżniona jako jedna ze 100 wpływowych i odważnych kobiet w Polsce w projekcie „Entuzjastki” upamiętniającym stulecie uzyskania przez kobiety praw wyborczych. Bogate doświadczenie, praktyka, a przede wszystkim dogłębna znajomość tematyki z zakresu reprywatyzacji wskazują, iż pani Beata Siemieniako jest odpowiednią kandydatką na członka Komisji do spraw reprywatyzacji nieruchomości warszawskich. Zwracam się do Wysokiej Izby w imieniu Klubu Parlamentarnego Polska 2050 – Trzecia Droga o poparcie tej bardzo dobrej kandydatury. Dziękuję bardzo.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pani posłanka Anna Maria Żukowska przedstawi kandydaturę pani Anny Tarczyńskiej zgłoszoną przez grupę posłów Koalicyjnego Klubu Parlamentarnego Lewicy (Nowa Lewica, PPS, Razem, Unia Pracy). Bardzo proszę, pani posłanko.</utt>
    </speech>
    <speech speaker="Poseł Anna Maria Żukowska">
      <utt t="norm">Dziękuję bardzo. Panie Marszałku! Wysoka Izbo! Mam zaszczyt przedstawić kandydaturę pani mecenas Anny Tarczyńskiej urodzonej 8 maja 1969 r., radczyni prawnej. W 1995 r. ukończyła studia prawnicze na Uniwersytecie Mikołaja Kopernika w Toruniu, na Wydziale Prawa i Administracji. W latach 1995–1996 odbyła studia podyplomowe we Francji na Uniwersytecie Jean Moulin w Lyonie. W 2003 r. uzyskała tytuł radcy prawnego po odbyciu aplikacji radowskiej przy Okręgowej Izbie Radców Prawnych w Warszawie. Od tego czasu do dzisiaj wykonuje zawód radcy prawnego w ramach indywidualnej kancelarii prawnej. Pani Anna Tarczyńska w ramach prowadzonej działalności zawodowej współpracowała z wieloma podmiotami, w tym z wiodącymi kancelariami prawniczymi, świadcząc pomoc prawną z zakresu prawa cywilnego, gospodarczego, obrotu nieruchomościami, prawa podatkowego i prawa pracy. Przez wiele lat współpracowała z Francuskim Instytutem Zarządzania, gdzie była wykładowczynią prawa pracy na studiach podyplomowych MBA. Od 2008 r. skupiła się przede wszystkim na pomocy prawnej osobom fizycznym, reprezentując swoich klientów w postępowaniach sądowych i administracyjnych z zakresu prawa nieruchomościowego, budowlanego, spadkowego, rodzinnego i w sporach z deweloperami oraz doradzając im. Kandydatka ma wieloletnie doświadczenie w stosowaniu przepisów ustawy o gospodarce nieruchomościami, ustawy o planowaniu i zagospodarowaniu przestrzennym, a także prowadzeniu skomplikowanych spraw administracyjnych i sądowych na wszystkich etapach postępowania, w tym przed Sądem Najwyższym i Naczelnym Sądem Administracyjnym. Nieustannie poszerza swoje kompetencje zawodowe, uczestnicząc w licznych szkoleniach i konferencjach. W związku z powyższym pani Anna Tarczyńska jest osobą doskonale przygotowaną do pełnienia funkcji członka Komisji do spraw reprywatyzacji nieruchomości warszawskich, gdzie niezbędne jest doświadczenie w stosowaniu zarówno procedur administracyjnych, jak i sądowych. Jej wysoki poziom wiedzy merytorycznej i ponad 20-letnia praktyka prawnicza dają gwarancję należytego wypełniania obowiązków członka komisji. Dlatego gorąco państwa zachęcam do głosowania za kandydaturą pani mecenas Anny Tarczyńskiej. Dziękuję bardzo.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pan poseł Michał Pyrzyk przedstawi kandydaturę pana Adriana Wasilewskiego zgłoszoną przez grupę posłów Klubu Parlamentarnego Polskie Stronnictwo Ludowe – Trzecia Droga. Bardzo proszę.</utt>
    </speech>
    <speech speaker="Poseł Michał Pyrzyk">
      <utt t="norm">Dziękuję. Szanowny Panie Marszałku! Wysoka Izbo! Mam zaszczyt w imieniu Klubu Parlamentarnego Polskie Stronnictwo Ludowe – Trzecia Droga przedstawić i jednocześnie zarekomendować państwu kandydaturę pana Adriana Wasielewskiego na członka Komisji do spraw reprywatyzacji nieruchomości warszawskich. Pan Adrian Wasielewski ukończył studia magisterskie na kierunku prawo w 2014 r. na Wydziale Prawa i Administracji Uniwersytetu Warszawskiego, obecnie posiada otwarty tam przewód doktorski. Kandydat w swojej pracy zawodowej wykonywał funkcję asystenta sędziego Sądu Okręgowego w Warszawie, następnie pracował w administracji publicznej, Agencji Restrukturyzacji i Modernizacji Rolnictwa w Warszawie, na późniejszym etapie pracował w kancelariach prawnych na terenie Warszawy lub współpracował z nimi oraz zarządzał fundacją zajmującą się pomocą prawną osobom znajdującym się w trudnej sytuacji materialnej. Obecnie kandydat pracuje w Urzędzie Komisji Nadzoru Finansowego, gdzie wykonuje obowiązki kontrolne i nadzorcze będące we właściwości, w kompetencjach tego urzędu, a ostatnio pełni także funkcję mediatora w sądzie polubownym działającym właśnie przy Komisji Nadzoru Finansowego. Kandydat zdobył bogate doświadczenie w stosowaniu prawa przez pracę na różnych stanowiskach prawniczych w różnych instytucjach. Jego prawa w kancelarii, w agencji rządowej oraz fundacji, gdzie był odpowiedzialny za analizę stanu prawnego, udzielanie porad prawnych oraz występowanie w sprawach sądowych może stanowić cenne doświadczenie w odniesieniu do funkcji, którą zamierzamy mu powierzyć. Ponadto praca w Urzędzie Komisji Nadzoru Finansowego daje mu także doświadczenie w zakresie przeprowadzania kontroli i sprawowania nadzoru, co może być również przydatne w kontekście zakresu prac i funkcjonowania komisji. Mając na uwadze powyższe, rekomenduję Wysokiej Izbie kandydaturę pana Adriana Wasielewskiego i jednocześnie proszę o jej poparcie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Proszę o zabranie głosu pana posła Patryka Jaskulskiego w celu przedstawienia opinii komisji.</utt>
    </speech>
    <speech speaker="Poseł Sprawozdawca Patryk Jaskulski">
      <utt t="norm">Szanowny Panie Marszałku! Wysoka Izbo! W dniu 21 maja br. Komisja Sprawiedliwości i Praw Człowieka po rozpatrzeniu przedmiotowych wniosków i przeprowadzonej debacie zadecydowała o pozytywnym zaopiniowaniu kandydatur: pana Christiana Młynarka, pana Mirosława Józefa Pampucha, pani Anny Tarczyńskiej, pana Adriana Wasilewskiego oraz pani Beaty Siemienienko. Komisja jednocześnie negatywnie zaopiniowała kandydatury pana Jana Mosińskiego i pana Wojciecha Zabłockiego. Wysoki Sejmie! Uprzejmie proszę o głosowanie zgodnie z rekomendacją komisji. Dziękuję.</utt>
      <utt t="reaction">Oklaski</utt>
      <utt t="norm">12. posiedzenie Sejmu w dniu 23 maja 2024 r. Powołanie członków Komisji do spraw reprywatyzacji nieruchomości warszawskich A więc otwieram dyskusję. W imieniu klubu Prawo i Sprawiedliwość – pan poseł Sebastian Kaleta. Proszę bardzo.</utt>
    </speech>
    <speech speaker="Poseł Sebastian Kaleta">
      <utt t="norm">Panie Marszałku! Wysoki Sejmie! To jest można powiedzieć historyczny dzień w aferze reprywatyzacyjnej. Po 7 latach, kiedy komisja powstawała, niewielu wierzyło, że aferę da się wyjaśnić, że pokrzywdzeni uzyskają sprawiedliwość, a winnych uda postawić się przed sądem. Mogę z pełnym przekonaniem i dumą powiedzieć, że zadanie zostało wykonane przez komisję, w której pracę rozpoczynał Patryk Jaki. Ja miałem zaszczyt nią kierować od 2019 r. Setki mieszkańców Warszawy, którzy pukali do drzwi decydentów rządu Donalda Tuska, zawsze odbijało się od tych drzwi. Kiedy zmieniła się władza w końcu ktoś ich wysłuchał. Okazało się, że cierpieli mieszkańcy Warszawy, a wiele osób niezgodnie z prawem zarobiło potężne pieniądze, również w procederze korupcyjnym. Zreformowana prokuratura tę aferę wyjaśniła, a komisja weryfikacyjna uchyliła niezgodne z prawem decyzje, ale co najważniejsze – przywróciła godność mieszkańcom. Setki mieszkańców Warszawy uzyskało zadośćuczynienie, odszkodowania z kwot odebranych tym, którzy bezprawnie się na reprywatyzacji dorobili. Jesteśmy w takim momencie historycznym, że sądy utrzymują decyzje komisji, mieszkańcy mogą spać spokojnie, Sejm poprzedniej kadencji przyjął ważne ustawy, które zamknęły dziką reprywatyzację, a osoby, które dopuszczały się tego procederu, odpowiadają dzisiaj przed sądem. Jest to wielki sukces. Natomiast Hannę Gronkiewicz-Waltz, która sama po latach przyznała, że w jej ratuszu działała grupa przestępcza, która ani razu nie uderzyła się w piersi, Donald Tusk wysyła do Parlamentu Europejskiego. A dzisiaj w głosowaniu Platforma Obywatelska ma przejąć większość w organie administracji rządowej, który wyjaśnia aferę Platformy Obywatelskiej. Takie zatoczyliśmy koło. Mam nadzieję, że afera reprywatyzacyjna nie wróci, ale wiem jedno: zadanie zostało wykonane i warszawiacy dzisiaj mogą spać bezpiecznie. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Pan poseł Przemysław Witek, Koalicja Obywatelska. Bardzo proszę.</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję. Czy ktoś z pań i panów posłów pragnie zabrać głos w sprawie przedstawionych kandydatur? Pan poseł Kaleta. Proponuję, aby w tym przypadku Sejm wysłuchał 2-minutowych oświadczeń w imieniu klubów i koła. Jeśli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę.</utt>
    </speech>
    <speech speaker="Poseł Przemysław Witek">
      <utt t="norm">Dziękuję. Szanowny Panie Marszałku! Wysoka Izbo! Zaraz przedstawię stanowisko klubu, ale chciałbym zwrócić się do pana posła Kalety: pańska słabość do włączania we wszystko Donalda Tuska staje się już w zasadzie zabawna. Szanowni Państwo! W imieniu Klubu Parlamentarnego Koalicja Obywatelska, w ślad za pozytywną opinią Komisji Sprawiedliwości i Praw Człowieka, chciałbym zarekomendować kandydatów do Komisji do spraw reprywatyzacji nieruchomości warszawskich. W grupie tych ekspertów znaleźli się pan Christian Młynarek, pan Mirosław Józef Pampuch, pani Anna Tarczyńska, pan Adrian Wasilewski i pani Beata Siemieniako. Mam nadzieję, że w tym dobrym i lepszym składzie ta komisja będzie i zacznie wreszcie dobrze pracować. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Jako ostatni do głosu zgłosił się pan poseł Marek Jakubiak, koło Kukiz’15. Bardzo proszę.</utt>
    </speech>
    <speech speaker="Poseł Marek Jakubiak">
      <utt t="norm">Po pierwsze, pragnę podziękować panu Sebastianowi Kalecie za prowadzenie dotychczasowych spraw komisji, bowiem efektem tych prac były wygrane w sądach sprawy przeciwko mieszkańcom Warszawy prowadzone przez mafię, proszę państwa, która umieściła się w Urzędzie Miasta Stołecznego Warszawy, o czym zaświadczyła pani Gronkiewicz-Waltz.</utt>
      <utt t="reaction">Oklaski</utt>
      <utt t="norm">To, że Warszawa jest zapleczem, takim urzędem pracy dla Platformy Obywatelskiej, nikogo nie powinno zaskakiwać, bowiem większość urzędników ma konotacje z Platformą Obywatelską. Dziś stawianie, uznawanie synergii pomiędzy sprawiedliwością a odrzuceniem drugiej strony politycznej, opozycyjnej wobec tej komisji jest wierutnym, proszę państwa, dowodem na to, że nie chodzi wam o mieszkańców Warszawy, tylko o kolejne stołki i kolejne żarcie pieniędzy podatników, bowiem tam są dość wysokie pensje. Tak że, panowie ministrowie nowi, chciałbym poznać wasze twarze i dowiedzieć się, co z Warszawą macie wspólnego.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Lista posłów zapisanych do głosu została wyczerpana. Zamykam dyskusję. Proszę państwa o uwagę, bo będziemy głosowali poprzez wybór z listy. Kandydatów jest więcej niż miejsc, więc będą wymagane skupienie i precyzja. Na pięć stanowisk członków Komisji do spraw reprywatyzacji nieruchomości warszawskich zgłoszono siedem kandydatur. W związku ze zgłoszeniem większej liczby kandydatur niż liczba stanowisk do obsadzenia Sejm przeprowadzi głosowanie, dokonując wyboru z listy. Przedstawiam zasady głosowania z wykorzystaniem funkcji umożliwiającej dokonanie wyboru z listy. Po zarządzeniu głosowania na wyświetlaczu pojawi się lista z imionami i nazwiskami kandydatów w kolejności alfabetycznej, którą można przesuwać za pomocą pola do przewijania ekranu dotykowego. Aby oddać głos za kandydaturą, należy dotknąć kwadratowego pola celem zaznaczenia wyboru danej kandydatury. Potwierdzenie zaznaczenia pojawi się w kwadratowym polu wyboru. Aby zmienić decyzję, należy ponownie dotknąć pola wyboru, aby odznaczyć, a następnie należy dokonać ponownego wyboru innej kandydatury. Po dokonaniu wyboru należy zatwierdzić swoją decyzję przez naciśnięcie przycisku „zatwierdź i wyślij”. Jest to równoznaczne z ostatecznym oddaniem głosu, a zatem brakiem możliwości zmiany decyzji. Niezaznaczenie żadnej z kandydatur i naciśnięcie przycisku „zatwierdź i wyślij” jest równoznaczne z oddaniem głosu przeciwko wszystkim kandydaturom. Czy wszyscy posłowie są gotowi do przeprowadzenia głosowania? Przechodzimy więc do głosowania. Na podstawie art. 31 ust. 1 w związku z art. 31a ust. 1 i 3 regulaminu Sejmu Sejm powołuje członków Komisji do spraw reprywatyzacji nieruchomości warszawskich bezwzględną większością głosów. Przypominam, że na pięć stanowisk zgłoszono siedem kandydatur: pana Christiana Młynarka, pana Jana Mosińskiego, pana Mirosława Józefa Pampucha, pani Beaty Siemieniako, pani Anny Tarczyńskiej, pana Adriana Wasilewskiego oraz pana Wojciecha Zabłockiego. Po rozpoczęciu głosowania lista w kolejności alfabetycznej zostanie umieszczona w czytniku państwa urządzenia do liczenia głosów. Przypominam, że poprzeć można nie więcej niż pięć kandydatur. Ponownie przypominam, że naciśnięcie przycisku „zatwierdź i wyślij” jest równoznaczne z ostatecznym podjęciem decyzji, a zatem proszę, aby tego przycisku użyć jako ostatniego. Przystępujemy do głosowania. Proszę obecnie panie i panów posłów o podejmowanie decyzji w sprawie powołania członków Komisji do spraw reprywatyzacji nieruchomości warszawskich.</utt>
      <utt t="reaction">Gwar na sali, dzwonek</utt>
      <utt t="interrupt" by="Głos z sali">Tak.</utt>
      <utt t="norm">Czy wszyscy posłowie podjęli już decyzję?</utt>
      <utt t="interrupt" by="Głos z sali">Nie.</utt>
      <utt t="norm">Jeszcze nie?</utt>
      <utt t="interrupt" by="Poseł Jacek Sasin">To nie można tak pochopnie.</utt>
      <utt t="norm">Proszę o wyświetlenie wyników. W głosowaniu wzięło udział 419 posłów. Większość bezwzględna to 210. Poszczególni kandydaci uzyskali następującą liczbę głosów: — pan Christian Młynarek – 394</utt>
      <utt t="reaction">Oklaski</utt>
      <utt t="norm">, — pani Beata Siemieniako – 236</utt>
      <utt t="reaction">Oklaski</utt>
      <utt t="norm">, — pani Anna Tarczyńska – 234</utt>
      <utt t="reaction">Oklaski</utt>
      <utt t="norm">, — pan Mirosław Józef Pampuch – 232, — pan Adrian Wasilewski – 232, — pan Jan Mosiński – 171, — pan Wojciech Zabłocki – 169. Stwierdzam, że Sejm bezwzględną większością głosów powołał pana Christiana Młynarka, pana Mirosława Józefa Pampucha, panią Beatę Siemieniako, panią Annę Tarczyńską oraz pana Adriana Wasilewskiego na członków Komisji do spraw reprywatyzacji nieruchomości warszawskich.</utt>
      <utt t="reaction">Oklaski</utt>
      <utt t="norm">Dziękuję państwu bardzo. Na tym kończymy blok głosowań. Przed następnym punktem porządku dziennego nastąpi krótka przerwa. Obrady wznawiamy o godz. 14.45. Ja państwu bardzo dziękuję. Do zobaczenia 12, 13 i 14 czerwca, na kolejnym posiedzeniu Sejmu. Prowadzenie przejmuje pani marszałek Wielichowska. Dziękuję bardzo.</utt>
      <utt t="reaction">Przerwa w posiedzeniu od godz. 14 min 41 do godz. 14 min 43</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie Posłanki i Panowie Posłowie! Wznawiam obrady.</utt>
      <utt t="reaction">Gwar na sali</utt>
      <utt t="norm">Bardzo proszę o przeniesienie rozmów do kuluarów. Chcielibyśmy rozpocząć kontynuację posiedzenia. Przed nami bardzo ważny punkt, więc jeżeli mogę, to na rozmowy zapraszam do kuluarów. Przystępujemy do rozpatrzenia punktu 13. porządku dziennego: Przedstawiony przez Ministra Zdrowia dokument: Narodowy Program Chorób Układu Krążenia na lata 2022–2032 – Sprawozdanie za rok 2022 wraz ze stanowiskiem Komisji Zdrowia (druki nr 82 i 246). Bardzo proszę podsekretarza stanu w Ministerstwie Zdrowia pana Marka Kosa o przedstawienie sprawozdania. Zapraszam, panie ministrze.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Szanowna Pani Marszałkini! Wysoka Izbo! Chcę przedstawić sprawozdanie z realizacji Narodowego Programu Chorób Układu Krążenia na lata 2022– 2032. Jest to sprawozdanie z wykonania tego programu w roku 2022. Program ten wszedł w życie w dniu 28 grudnia 2022 r., stąd też nie zostały zrealizowane założenia zaplanowane do realizacji w roku 2022 oraz nie zostały wydane środki finansowe. Środki te zostały zwrócone do budżetu państwa jako oszczędności. Konieczna też była aktualizacja harmonogramu, zaplanowanych na rok 2022 zadań w ramach Narodowego Programu Chorób Układu Krążenia, która uwzględniała rozpoczęcie ich realizacji w latach kolejnych, począwszy od roku 2023. Zmiana ta uzyskała akceptację Krajowej Rady do spraw Kardiologii na posiedzeniu w dniu 18 kwietnia roku 2023.</utt>
      <utt t="reaction">Gwar na sali</utt>
    </speech>
    <speech speaker="Wicemarszałek Monika Wielichowska">
      <utt t="norm">Panie ministrze, bardzo przepraszam. Panie pośle Braun, panie pośle Fritz, panie pośle Lorek…</utt>
      <utt t="interrupt" by="Poseł Grzegorz Braun">Kłaniamy się.</utt>
      <utt t="norm">…bardzo prosimy o przeniesienie rozmów do kuluarów. Występuje właśnie pan wiceminister.</utt>
      <utt t="interrupt" by="Poseł Grzegorz Braun">Bardzo przepraszam.</utt>
      <utt t="norm">Dziękuję bardzo. Proszę kontynuować. Przepraszam bardzo.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Dziękuję. Z uwagi na powyższe w 2022 r. działania koncentrowały się w szczególności na opracowaniu i uzgodnieniu Narodowego Programu Chorób Układu Krążenia we współpracy z Narodowym Instytutem Kardiologii im. Stefana kardynała Wyszyńskiego – Państwowym Instytutem Badawczym oraz Krajową Radą do spraw Kardiologii, a także na prowadzeniu programu pilotażowego opieki nad świadczeniobiorcą w ramach sieci kardiologicznej, jak również realizacji zadań zbieżnych i komplementarnych z Narodowym Programem Chorób Układu Krążenia w ramach realizacji Narodowej Strategii Onkologicznej, „Narodowego programu zdrowia” oraz w ramach zadań własnych poszczególnych realizatorów. I jeżeli chodzi o rok 2022, to o sprawozdaniu jako takim mogę powiedzieć tylko tyle, dlatego że sam program wszedł w życie 28 grudnia 2022 r. Można powiedzieć, że jego realizacja trwała 4 dni, zadania nie zostały zrealizowane. Jeżeli by państwo mieli pytania dotyczące całości Narodowego Programu Chorób Układu Krążenia, to jako że tu jestem, służę informacjami. Sprawozdanie za rok 2023 będzie dopiero przygotowywane, na dzień dzisiejszy go nie posiadamy. Natomiast sprawa dotyczy roku 2022. Dziękuję za uwagę i czekam na ewentualne pytania. Dziękuję bardzo.</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję panu ministrowi. Proszę panią poseł Marcelinę Zawiszę o przedstawienie stanowiska komisji.</utt>
    </speech>
    <speech speaker="Poseł Sprawozdawca Marcelina Zawisza">
      <utt t="norm">Szanowna Pani Marszałkini! Wysoka Izbo! Komisja Zdrowia w dniu 10 kwietnia rozpatrzyła rządowy dokument Narodowy Program Chorób Układu Krążenia na lata 2022–2032, sprawozdanie za rok 2022, druk nr 82. Informację dotyczącą programu przedstawił sekretarz stanu w Ministerstwie Zdrowia Wojciech Konieczny. Narodowy Program Chorób Układu Krążenia jest odpowiedzią na obecny i prognozowany wzrost zachorowań na choroby układu krążenia i wynikające z tego skutki w postaci wysokiej umieralności oraz pogorszenia jakości życia chorych i znacznych obciążeń finansowych związanych z leczeniem tych chorób. Program ten ma na celu przede wszystkim zapewnienie równego dostępu do wysokiej jakości świadczeń zdrowotnych, których celem jest wydłużenie życia i poprawa stanu zdrowia pacjentów, jak również obniżenie umieralności i zmniejszenie różnic regionalnych w zachorowalności i umieralności związanych z dostępnością do świadczeń zdrowotnych i poprawa organizacji badań naukowych w kardiologii. Cele te mają być realizowane poprzez rozwój systemu kształcenia medycznego, przez inwestycje w kadrę, kształtowanie postaw prozdrowotnych, rozwój badań naukowych i dostęp do nowoczesnych metod diagnostycznych i leczniczych, a także doposażenie podmiotów leczniczych w nowoczesny sprzęt. Ponadto dzięki temu programowi ma nastąpić optymalizacja procesu leczenia poprzez wdrożenie jednolitych standardów diagnostyczno-terapeutycznych na rzecz poprawy jakości życia pacjentów z chorobą układu krążenia. Z uwagi na wejście w życie programu z dniem 28 grudnia 2022 r. w roku 2022 nie poniesiono żadnych wydatków na realizację programu. Wydatki w roku 2022 ponoszone były na działania zbieżne w ramach realizacji Narodowej Strategii Onkologicznej i Narodowego Programu Zdrowia oraz ze środków poszczególnych realizatorów w ramach zadań własnych. Komisja wniosła o przyjęcie sprawozdania z druku nr 82 i jednogłośnie go przyjęła. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł. Sejm ustalił, że w dyskusji nad tym punktem porządku dziennego wysłucha 10-minutowych oświadczeń w imieniu klubów oraz 5-minutowego oświadczenia w imieniu koła. Otwieram dyskusję. Pierwszą do głosu zapraszamy serdecznie panią poseł Ewę Leniart, Prawo i Sprawiedliwość.</utt>
    </speech>
    <speech speaker="Poseł Ewa Leniart">
      <utt t="norm">Szanowna Pani Marszałek! Wysoka Izbo! W imieniu Klubu Parlamentarnego Prawo i Sprawiedliwość wnoszę o przyjęcie sprawozdania z realizacji w roku 2022 Narodowego Programu Chorób Układu Krążenia na lata 2022–2032. Narodowy Program Chorób Układu Krążenia został przyjęty przez rząd Prawa i Sprawiedliwości w dniu 6 grudnia 2022 r. Program ten został stworzony jako odpowiedź na stały wzrost zachorowań na choroby układu krążenia. Głównymi przyczynami zgonów w Polsce w latach 1990–2019 pozostawały choroby układu krążenia. W 2018 r. odpowiadały one za 65% wszystkich zgonów. Najczęściej wśród tych chorób przyczyną zgonu były choroby serca, a w dalszej kolejności choroby naczyń mózgowych. Przyczyną tego stanu rzeczy jest zarówno starzenie się społeczeństwa, jak i narażanie na działanie czynników ryzyka związanych ze stylem życia. Celem programu jest zatem zapewnienie obywatelom równego i odpowiadającego ich potrzebom zdrowotnym dostępu do świadczeń zdrowotnych, a w szczególności obniżenie zachorowalności oraz umieralności z powodu chorób układu krążenia, zmniejszenie różnic regionalnych w zachorowalności oraz umieralności z tego powodu, zredukowanie poziomu klasycznych czynników ryzyka chorób układu krążenia oraz poprawa organizacji badań naukowych w zakresie kardiologii. Program stanowi Narodową Strategię Kardiologiczną, której celem jest reforma polskiej kardiologii, kardiochirurgii, chirurgii naczyniowej, neurologii oraz innych dziedzin pokrewnych związanych z chorobami układu krążenia. Ma na celu osiągnięcie efektu synergii poprzez rozwój systemu kształcenia personelu medycznego, zwiększenie świadomości społecznej na temat profilaktyki chorób układu krążenia, zwiększenie dostępności do nowoczesnych metod diagnostycznych oraz leczniczych, m.in. poprzez wsparcie badań naukowych w tym zakresie, wdrożenie jednolitych standardów diagnostyczno-terapeutycznych na rzecz poprawy jakości życia pacjentów z chorobami układu krążenia, także po zakończeniu leczenia, jak również doposażenie podmiotów leczniczych w nowoczesny sprzęt i infrastrukturę. W 2022 r., realizując program, zaktualizowano standardy kształcenia na studiach lekarskich, obejmując ich dostosowanie do postępu naukowego i technicznego, oraz dokonano zmian programów specjalizacji w dziedzinie kardiologii i dziedzinach pokrewnych, przygotowano standardy kształcenia do wykonywania zawodów pielęgniarki i położnej oraz wprowadzono pilotażowy program „Profilaktyka 40+” i kampanię informacyjną mającą na celu edukację prozdrowotną. W wyniku realizacji programu profilaktyki profilaktyczną diagnostyką w roku 2022 objęto ponad 1 mln osób. Upowszechniono zasady zdrowego żywienia, opracowano wymagania obowiązujące przy prowadzeniu żywienia szpitalnego dzieci, młodzieży oraz kobiet w ciąży. Wprowadzono kwartalny oraz roczny dodatek motywacyjny dla świadczeniodawców, którzy realizowali świadczenia w ramach profilaktyki chorób układu krążenia. Wprowadzono system informacji o badaniach klinicznych oraz założono przygotowanie pilotażowego programu opieki nad świadczeniodawcą w ramach sieci kardiologicznej, którego celem miała być ocena skutków funkcjonowania modelu opieki opartego na sieci ośrodków kardiologicznych. Realizowano także powszechną edukację prozdrowotną i promowano zdrowy styl życia dla uczniów szkół podstawowych i ponadpodstawowych, m.in. przygotowano materiał „Zdrowe dzieciaki to my!”. Materiał był odpowiedzią na problemy zdrowotne dzieci i młodzieży, które wynikały z długotrwałego okresu nauki zdalnej. Przygotowano materiały dotyczące żywienia w przedszkolu, z propozycją 30 zbilansowanych jadłospisów przedszkolnych. Realizowano kampanię społeczną w ramach projektu „Rodzinna Akcja: Zdrowa Rywalizacja. Zdrowie od Kuchni” mającą na celu zachęcenie całych rodzin do zmiany nawyków żywienia na zdrowsze. Rozpoczęto prace nad systemem przyjaznego, efektywnego kreowania żywności, w tym celu przygotowując m.in. inicjatywy dotyczące zmiany przepisów prawa. Na terenie województwa mazowieckiego realizowano pilotażowy „Program opieki nad świadczeniobiorcą w ramach sieci kardiologicznej” w celu oceny organizacji jakości efektów opieki kardiologicznej. Mając powyższe na uwadze, w imieniu klubu Prawo i Sprawiedliwość wnoszę o przyjęcie sprawozdania za rok 2022 z realizacji Narodowego Programu Chorób Układu Krążenia. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, pani poseł. Zanim poproszę panią posłankę Iwonę Karolewską, chciałam serdecznie pozdrowić i przywitać w Sejmie uczennice i uczniów oraz nauczycieli z Technikum Leśnego im. prof. Władysława Jedlińskiego z Milicza, którzy dzisiaj przebywają w Sejmie na zaproszenie pani poseł Anny Sobolak. Serdecznie was witamy.</utt>
      <utt t="reaction">Oklaski</utt>
      <utt t="norm">Zapraszam panią poseł Iwonę Karolewską, Koalicja Obywatelska.</utt>
    </speech>
    <speech speaker="Poseł Iwona Karolewska">
      <utt t="norm">Pani Marszałek! Wysoka Izbo! Głównymi przyczynami zgonów w Polsce są choroby układu krążenia, w tym choroba niedokrwienna serca, zawał serca oraz choroby naczyń mózgowych. Narodowy Program Chorób Układu Krążenia w swoim założeniu miał być strategią obejmującą reformę polskiej kardiologii, kardiochirurgii, chirurgii naczyniowej, neurologii i innych dziedzin pokrewnych, skupiając działania w pięciu głównych obszarach, kluczowych dla uzyskania efektu synergii i poprawy wskaźników epidemiologicznych związanych z chorobami układu krążenia w Polsce: rozwój systemu kształcenia personelu medycznego przez inwestycje w kadry; zwiększenie świadomości społecznej na temat profilaktyki chorób układu krążenia oraz kształtowanie postaw prozdrowotnych przez inwestycje w edukację, profilaktykę, zdrowy styl życia, przy czym, co bardzo ważne, od jak najmłodszego wieku; zwiększenie dostępności i zgłaszalności na badania przesiewowe oraz poprawa ich jakości przez inwestycje w pacjenta; wsparcie badań naukowych w kardiologii i dziedzinach pokrewnych z chorobami układu krążenia oraz zapewnienie dostępu do nowoczesnych metod diagnostycznych i leczniczych, a także rozwój badań naukowych i projektów innowacyjnych przez inwestycje w naukę i innowacje; optymalizacja procesu leczenia, w tym wdrożenie jednolitych standardów diagnostyczno-terapeutycznych na rzecz poprawy jakości życia pacjentów z chorobami układu krążenia w trakcie i po zakończeniu leczenia, a także doposażenie podmiotów leczniczych w nowoczesny sprzęt i infrastrukturę celem zapewnienia pacjentom opieki kardiologicznej w pobliżu miejsca zamieszkania przez inwestycje w system opieki kardiologicznej. Niestety z uwagi na wejście programu w życie dopiero 28 grudnia 2022 r. w 2022 r. nie poniesiono wydatków na realizację tego programu. Szkoda, że tak późno, bo ten program był bardzo wyczekiwany przez pacjentów oraz personel medyczny. W tej chwili zatem trudno jest ocenić jego skutki. Zakładamy, że w następnym roku będzie można wyciągnąć wnioski dotyczące funkcjonowania programu i, jeśli zaistnieje taka potrzeba, dokonać jego modyfikacji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Grzegorza Napieralskiego, Koalicja Obywatelska.</utt>
    </speech>
    <speech speaker="Poseł Grzegorz Bernard Napieralski">
      <utt t="norm">Pani Marszałkini! Panie Ministrze! Wysoka Izbo! Moja koleżanka klubowa bardzo szczegółowo omówiła ten program. Faktycznie jest tak, że ten program będzie się rozwijał. Tak naprawdę teraz, w tej kadencji, będziemy nad nim pracować, myślę, z ministerstwem, ale również w komisji zdrowia. Chyba każdy, kto siedzi na tej sali czy ogląda tę debatę, wie, że wśród naszych bliskich czy w naszej rodzinie zawsze spotykamy kogoś, kto ma takie problemy, i wiemy, jakie to jest niebezpieczne. To nie tylko nadciśnienie, nie tylko zawały, ale wiele innych chorób krążenia, które się pojawiają. Ten program w swoich założeniach, myślę, powinien być dla nas jednym z ważniejszych programów leczenia Polek i Polaków, tak jak powiedziała moja koleżanka, od młodych lat, bo już od młodych lat musimy na siebie uważać, musimy zdrowo żyć, musimy też mieć dużo ruchu. Szanowni Państwo! Żeby nie powtarzać argumentów pana ministra i moich przedmówców i przedmówczyń, chciałem zwrócić uwagę na dwie kwestie, które moim zdaniem będą bardzo ważne, ponieważ w parlamencie od wielu lat zajmuję się nowymi technologiami. Dzisiaj wiemy, że nowe technologie i sztuczna inteligencja będą naszym sprzymierzeńcem, jeżeli będziemy potrafili dobrze to wykorzystać. W tym programie już dwa takie wątki się pojawiły. Jeden to rozporządzenie unijne wprowadzające specjalny system informacji o badaniach klinicznych, ale również, co ważne, będziemy rozbudowywali według tego programu istniejące usługi informacyjne, jak np. pacjent.gov.pl, Internetowe Konto Pacjenta oraz strona internetowa i wiele innych. Myślę też – to już jest bardzo szczegółowa i bardzo konkretna dyskusja – że wraz z rozwojem sztucznej inteligencji będziemy także mogli wykorzystać te osiągnięcia technologiczne. Wiemy bardzo dokładnie, że one mogą wspomagać lekarzy i kadrę w tym, żeby tymi bardzo trudnymi chorobami się zajmować. Oczywiście istotne jest także to, żeby przy rozwoju technologii bardzo mocno inwestować w kadrę – tę kadrę, która będzie kadrą naukową, która będzie pracowała w instytutach, na wyższych uczelniach, ale również tych, którzy będą nas leczyli na co dzień. Tak więc dużo pracy przed nami, dużo zadań przed nami. Myślę, że ta kadencja będzie kluczową kadencją, jeżeli chodzi o rozwój tego programu. Mam nadzieję, że razem, wspólnie będziemy mogli ten program dobrze modyfikować na potrzeby czasu i zmian. Ale przede wszystkim będziemy dbać o ochronę Polek i Polaków, bo to dla nich jest ten program. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję. Zapraszam pana posła Norberta Pietrykowskiego, Polska 2050 – Trzecia Droga.</utt>
    </speech>
    <speech speaker="Poseł Norbert Pietrykowski">
      <utt t="norm">Pani Marszałek! Wysoka Izbo! Panie Ministrze! To, co dzisiaj obserwowaliśmy na sali plenarnej, to przede wszystkim emocje. Emocje to stres. A jak mamy stres, to mamy jeden z czterech czynników chorób sercowo-naczyniowych. Dodam do tego jeszcze: palenie tytoniu, alkohol i mała aktywność ruchowa.</utt>
      <utt t="interrupt" by="Poseł Anna Kwiecień">Pierwsi pacjenci to my.</utt>
      <utt t="norm">Czyli pierwsi pacjenci to my, tak jak pani poseł powiedziała.</utt>
      <utt t="interrupt" by="Poseł Grzegorz Bernard Napieralski">Oj tam, oj tam, może trochę mało ruchu, ale reszta…</utt>
      <utt t="norm">Do głównych chorób układu sercowo-naczyniowego, tak jak wspomniałem, należy… Jak już mamy ten stres, mamy to palenie, mamy tę aktywność ruchową i mamy ten alkohol, to mamy nadciśnienie tętnicze, zdecydowanie, później przewlekłą chorobę wieńcową, później niewydolność serca, a może trochę wcześniej zaburzenia rytmu serca. Dlaczego to jest tak ważne i dlaczego w tym wszystkim ważna jest profilaktyka? Otóż Rzeczpospolita od ponad 2 dekad zaliczana jest przez Europejskie Towarzystwo Kardiologiczne do krajów o bardzo wysokim ryzyku chorób serca i naczyń. Ażeby to zmienić, należy przede wszystkim uwzględnić postulaty, które mówią o trzech rzeczach. My musimy, aby ten program sprawnie działał, przede wszystkim zainwestować w kadry, przede wszystkim zainwestować w edukację, profilaktykę, styl życia oraz muszą być inwestycje w pacjenta. Musimy pokazać pacjentowi, jak ważny jest styl życia, żeby nie mieć tychże chorób. Chodzi o inwestycje w cały system opieki kardiologicznej. Przesłanki te doprowadziły do uchwalenia przez Radę Ministrów w dniu 27 grudnia 2022 r. programu pn. Narodowy Program Chorób Układu Krążenia na lata 2022–2023. Program ten został opracowany przy współpracy z Narodowym Instytutem Kardiologii i Państwowym Instytutem Badawczym Stefana Kardynała Wyszyńskiego. Klub Parlamentarny Polska 2050 Szymona Hołowni – Trzecia Droga rekomenduje kontynuację wszelkich działań zmierzających do zwiększenia dostępu do świadczeń opieki zdrowotnej z zakresu kardiologii, wdrożenia nowoczesnych technologii, w tym terapii farmakologicznych i zabiegowych chorób układu krążenia. Realizacja tych ambitnych, istotnych z punktu widzenia zdrowia publicznego Polek i Polaków założeń wymaga oczywiście odpowiednich nakładów finansowych i współdziałania wielu środowisk, nie tylko medycznych, nie tylko naukowych, ale także samych pacjentów i oczywiście terminowego i adekwatnego wdrożenia zapisanych w Narodowym Programie Chorób Układu Krążenia poszczególnych celów, aby osiągnąć te rezultaty. Tak że przed nami kawał naprawdę wspaniałej pracy, ale myślę, że tutaj zdrowie pacjentów jest celem najwyższym. Jeszcze na koniec chciałbym tylko zauważyć, żeby nie być gołosłownym, że my tak naprawdę na świadczenia w samym 2022 r. przeznaczone na leczenie z powodu samego zawału serca wydaliśmy prawie 1200 mln zł, a na świadczenia z powodu przewlekłej choroby niedokrwiennej serca – prawie 1300 mln zł. Więc rzeczywiście jesteśmy za tym, żeby realizować i kontynuować uchwalony program. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Monika Wielichowska">
      <utt t="norm">Bardzo dziękuję, panie pośle. Zapraszam pana posła Radosława Lubczyka, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Radosław Lubczyk">
      <utt t="norm">Pani Marszałek! Wysoka Izbo! Panie Ministrze! Dzisiejsze obrady Sejmu dotyczą kluczowego aspektu zdrowia publicznego, Narodowego Programu Chorób Układu Krążenia na lata 2022–2032. To wyjątkowa okazja, aby wspólnie przyjrzeć się naszym działaniom, walce z jedną z najpoważniejszych plag naszych czasów – chorobami serca i układu krążenia. Jest to program, który zasługuje na naszą szczególną uwagę, ponieważ dotyczy walki z jednym z najpowszechniejszych i najbardziej śmiertelnych schorzeń w Polsce i na świecie. Chciałbym jako lekarz wyrazić swoje poparcie dla idei tego programu, jednocześnie zwracając uwagę na potrzeby zwiększenia środków budżetowych przeznaczonych na walkę z chorobami układu krążenia. Chciałbym również podzielić się moimi refleksjami na temat tego programu oraz zwrócić uwagę na konieczność zwiększenia środków budżetowych przeznaczonych na walkę z tymi schorzeniami. Jestem głęboko przekonany, że omawiany program jest kamieniem milowym w dążeniu do poprawy stanu zdrowia Polaków oraz zabezpieczenia przyszłych pokoleń przed skutkami chorób serca i układu krążenia. Nasza dzisiejsza debata jest niezwykle istotna, ponieważ choroby serca i układu krążenia stanowią ogromne wyzwanie dla polskiego społeczeństwa. Wzrost liczby zachorowań oraz związanych z nimi śmierci wymaga zdecydowanego działania ze strony władz publicznych. Narodowy Program Chorób Układu Krążenia na lata 2022–2032 jest odpowiedzią na te wyzwania i stanowi krok w kierunku poprawy stanu zdrowia Polaków. Tu oczywiście mógłbym podać wiele danych, ale to można sobie sprawdzić. Rzeczywiście to, o czym mówili moi poprzednicy, czyli nadwaga, jest główną z przyczyn. Stres, alkohol i palenie papierosów powodują, że tych chorób układu krążenia jest niestety za dużo. Nasz kraj jak wiele innych boryka się z rosnącą liczbą przypadków chorób serca i układu krążenia. Te schorzenia stanowią jedną z najpoważniejszych przyczyn śmiertelności na świecie, a także w Polsce. Jednakże mając przed sobą Narodowy Program Chorób Układu Krążenia na lata 2022–2023, mamy szansę zmienić ten niepokojący trend. Przede wszystkim chciałbym pochwalić ideę tego programu. Jest on kompleksowym planem, który nie tylko skupia się na leczeniu już istniejących przypadków chorób serca, ale również kładzie nacisk na profilaktykę i edukację zdrowotną. To podejście ma ogromne znaczenie, ponieważ skuteczna walka z chorobami układu krążenia wymaga zarówno leczenia pacjentów, jak i zapobiegania kolejnym zachorowaniom przez promowanie zdrowego stylu życia i świadomości zdrowotnej. Rozumiemy, że walka z chorobami układu krążenia musi być podejmowana na wielu frontach jednocześnie, zarówno poprzez dostęp do wysokiej jakości opieki medycznej, jak i poprzez promowanie zdrowego stylu życia i świadomości zdrowotnej w społeczeństwie. Jednakże aby ten program mógł osiągnąć swoje cele, konieczne jest przeznaczenie większej ilości środków z budżetu państwa na walkę z chorobami układu krążenia, ale również na akcje profilaktyczne i akcje informujące społeczeństwo, jak należy żyć, żeby zapobiec tym chorobom układu krążenia lub zmniejszyć możliwość zachorowania. Obecnie budżet przeznaczony na walkę z tym nie jest proporcjonalny do skali problemu. Zbyt wiele osób umiera lub cierpi z powodu tych schorzeń, których często można by było uniknąć przy odpowiednim wsparciu finansowym dla programów profilaktycznych i leczniczych. To nie może być kwestia drugorzędna ani opcjonalna. Zdrowie naszych obywateli jest fundamentem naszego społeczeństwa i gospodarki. Każda złotówka zainwestowana w profilaktykę i leczenie tych chorób to inwestycja w przyszłość naszego kraju. Przeznaczenie większych środków na walkę z chorobami układu krążenia to nie tylko kwestia zdrowia publicznego, ale także inwestycja w przyszłość naszego kraju. Zapewnienie naszym obywatelom możliwości prowadzenia zdrowego i aktywnego stylu życia to fundament stabilnego społeczeństwa i dynamicznie rozwijającej się gospodarki, dlatego też nie możemy zaniedbywać tego obszaru i musimy podjąć zdecydowane działanie już teraz. Dlatego też apeluję do wszystkich tu obecnych, abyśmy wspólnymi siłami poparli zwiększenie środków przeznaczonych na ten cel w kolejnych budżetach państwa. To nie może być kwestia drugorzędna ani opcjonalna. Zdrowie naszych obywateli jest wartością nadrzędną, w przypadku której nie możemy sobie pozwolić na zaniedbania. Każda złotówka zainwestowana teraz w profilaktykę przyniesie wielokrotnie większe korzyści w przyszłości, zarówno pod względem zdrowotnym, jak i ekonomicznym. Musimy działać z determinacją i zaangażowaniem, aby zagwarantować, że Narodowy Program Chorób Układu Krążenia nie pozostanie jedynie na papierze, ale zostanie skutecznie wdrożony i przyniesie realne korzyści dla naszego społeczeństwa. Przeznaczenie większych środków na walkę z chorobami układu krążenia nie tylko pomoże uratować życie i poprawić jakość życia wielu naszych obywateli, ale także przyczyni się do zmniejszenia obciążenia systemu opieki zdrowotnej i kosztów związanych z leczeniem powikłań tych chorób. To inwestycja w zdrowie i dobrobyt naszego społeczeństwa, która z pewnością przyniesie wymierne korzyści w przyszłości. Apeluję, żebyśmy tu wszyscy… Ale widzę, że jest zgoda wszystkich klubów. Idziemy w dobrą stronę. Klub Trzecia Droga poprze przyjęcie sprawozdania z wykonania Narodowego Programu Chorób Układu Krążenia. Jest on przejrzysty, przygotowany w sposób profesjonalny oraz, co najważniejsze, zaznacza priorytety dotyczące walki z chorobami układu krążenia na najbliższe kilkanaście lat. Dziękuję.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Dorota Niedziela</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam panią poseł Joannę Wichę, klub parlamentarny Lewica.</utt>
    </speech>
    <speech speaker="Poseł Joanna Wicha">
      <utt t="norm">Szanowna Pani Marszałek! Wysoka Izbo! Narodowy Program Chorób Układu Krążenia zaplanowany na 10 lat jest odpowiedzią na obecny oraz prognozowany w przyszłości wzrost zachorowań na tytułowy zestaw chorób. Proszę państwa, Polacy częściej niż nasi sąsiedzi w Europie chorują i umierają z powodu choroby niedokrwiennej serca. Spójrzmy na dane. Jak wynika z raportu przygotowanego przez zespół w Ministerstwie Zdrowia, choroby układu krążenia w 2018 r. stanowiły przyczynę 40% wszystkich zgonów w Polsce. Najczęściej przyczyną bezpośrednią są choroby serca, zaś drugie w kolejności są choroby naczyń mózgowych. W świetle tych liczb istotna jest każda inwestycja w program wspierający obniżenie umieralności na te choroby, przedwczesne i często możliwe do uniknięcia. 60% spośród tych zgonów można przypisać czynnikom behawioralnym związanym ze stylem życia. Wymienia się tu palenie tytoniu, nadużywanie alkoholu, złą dietę, nadwagę lub otyłość, a także brak aktywności fizycznej. Warto nadmienić, że to mężczyźni stosunkowo częściej chorują i umierają z powodu czynników behawioralnych. Jest to 43% przedwczesnych zgonów spowodowanych chorobami układu krążenia w porównaniu do 27% u kobiet. Na szczęście zauważa się obecnie, że akcje społeczne promujące profilaktykę i dbanie o zdrowie u mężczyzn zaniedbaliśmy przez wiele ostatnich lat. To oni przez lata z powodów kulturowych badali się już w sytuacji konieczności i raczej unikali lekarzy. Tak więc w tym obszarze mamy wiele do zrobienia. W zeszłym tygodniu podczas posiedzenia podkomisji do spraw zdrowia publicznego, której przewodniczę, poruszyliśmy temat nierówności w dostępie do zdrowia. Mowa była m.in. o wykluczeniu komunikacyjnym, z którym wiąże się brak możliwości dojazdu do specjalistów, a później korzystania z ciągłej pomocy medycznej blisko domu. Szczególnie w przypadku tego zespołu chorób wszyscy wiemy, jak ważne są wczesne wykrycie choroby, diagnostyka, a później leczenie i łatwy dostęp do badań kontrolnych. Jednym z planowanych celów Narodowego Program Chorób Układu Krążenia ma być zniwelowanie różnic strukturalnych. Uważam, że jest to obszar priorytetowy. Specyfika tych chorób wymaga, m.in. w przypadku udaru lub zawału, aby działać szybko. Czas reakcji decyduje często o przeżyciu lub nie, o dalszej sprawności fizycznej lub jej ograniczeniu. Tam, gdzie karetka ugrzęźnie w błocie i nie dojedzie do pacjenta ze względu na stan dróg, gdzie najbliższy SOR jest w oddalonym mieście powiatowym ze słabą lub żadną komunikacją miejską, tam może się to skończyć naprawdę tragicznie. W takich przypadkach choroby układu krążenia są częstą przyczyną późniejszych niepełnosprawności, których można by było uniknąć. Proszę państwa, kolejnym celem programu jest zredukowanie czynników ryzyka zachorowań z uwzględnieniem nierówności społeczno-ekonomicznych. Sprowadza się to do kluczowej kwestii, czyli edukacji zdrowotnej w szkołach. W tym obszarze mam duże zaufanie do pani ministry edukacji, która obiecała, że będzie prowadziła działania zgodne z założeniami programu. Jak już mówiłam, mamy do czynienia z zespołem chorób, na statystykę których wpływają głównie czynniki behawioralne. Najlepsza długoterminowa inwestycja dla ochrony zdrowia to właśnie edukacja w zakresie dobrych nawyków prowadzona od najmłodszych lat. Rozmawiamy dzisiaj na podstawie raportu za rok 2022, kiedy program trwał dopiero kilka miesięcy. Jego założenia są bardziej niż obiecujące. Od 2 miesięcy program ma nowego pełnomocnika, prof. Adama Witkowskiego. Możemy więc liczyć na to, że realizacja celów przyspieszy. Do zrobienia jest dużo. Zadania się mnożą, problem kadrowy wśród kardiologów jest podobny do tego, z którym mamy do czynienia w przypadku również innych specjalizacji. Podobny, bo na szczęście akurat liczba kardiologów w Polsce dosięga średniej europejskiej. Niestety zachorowalność na choroby układu krążenia jest dwukrotnie większa niż w Europie. W związku z tym nie trzeba zbyt skomplikowanej matematyki, aby wiedzieć, że kolejki do specjalistów kardiologów nadal są faktem. W tym miejscu chcę pochwalić założenia programu w tym obszarze. Program prognozuje przemyślaną zmianę w obszarze kadrowym. Zgodnie z kalendarzem do 2025 r. potrwa pilotaż, który pozwoli ocenić obecną organizację i koordynację opieki kardiologicznej. To jest nasze wyzwanie na najbliższe lata. Trzeba dostosować strukturę kadr do potrzeb pacjentów, zastanowić się nad rozdziałem kompetencji leczenia na etapy, które wymagają bezpośredniej opieki lekarza kardiologa i gdzie lekarzem prowadzącym może być lekarz pierwszego kontaktu po tym, gdy zostanie już ustalona ścieżka leczenia. Innym niecierpiącym zwłoki zadaniem w tym obszarze jest odpowiednia opieka nad pacjentami z wysokim ryzykiem wystąpienia skutków zdrowotnych, którzy z różnych powodów mają predyspozycje do chorób z omawianego zespołu. Istotną rolę w zapobieganiu i – na dalszych etapach – leczeniu odgrywa tu telemedycyna. Prowadzony jest obecnie pilotaż usługi telemonitoringu pacjentów z niewydolnością serca. Wyniki pilotażu być może poznamy już w przyszłym roku, jeśli terminy z kalendarza wyznaczone na początku prac zostaną dotrzymane. Proszę państwa, jak widać, w jednym temacie łączy nam się wiele omawianych, także na bieżąco, spraw, co potwierdza, że kwestia jest pilna. Podczas ostatniego posiedzenia w oświadczeniu poselskim zwracałam uwagę na plagę jednorazowych papierosów i ich olbrzymią popularność wśród młodzieży. Pozwolę sobie odnieść się do tego tematu i przy tej okazji. Z czynników behawioralnych, które są wymieniane w raporcie, to właśnie palenie tytoniu stanowi najczęstszą przyczynę zachorowań. Dodam więc na koniec, że jeśli zapobiegać, to także z dużym wyprzedzeniem, budując dobre nawyki wśród młodzieży, od najwcześniejszych lat. Program oceniam jako bardzo dobry, potrzebny i obiecujący. Mam nadzieję, że w najbliższych latach będą spełnione jego założenia. Może on być dużym przełomem, szczególnie że założenia programu obejmują działania nie tylko tu i teraz, ale także w przyszłości, co jest dobrym prognostykiem. W imieniu klubu Lewicy wnoszę o przyjęcie programu. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Włodzimierza Skalika, Klub Poselski Konfederacja.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowna Pani Marszałek! Wysoka Izbo! Panie Ministrze! W imieniu Klubu Poselskiego Konfederacja przedstawiam stanowisko w sprawie sprawozdania ministra zdrowia za 2022 r. z realizacji Narodowego Programu Chorób Układu Krążenia na lata 2022–2032. Z lektury tego sprawozdania dowiadujemy się o złym stanie zdrowia naszego społeczeństwa, jeśli chodzi o choroby układu krążenia. Trudno nie zgodzić się z tą informacją. Niestety sprawozdanie zupełnie pomija kluczowe przyczyny tego stanu. Sprawozdanie nie opisuje wielu nieprawidłowości i patologii, które występują w systemie opieki zdrowotnej w takim stopniu, w jakim złodziejstwo występowało w czasie PRL-u. Sprawozdanie milczy w wielu kwestiach niewygodnych dla rządzących, zarówno rządzących w poprzednich latach, którzy odpowiadają za realizację programu w 2022 r., jak i dla obecnych władz resortu zdrowia, który rekomenduje przyjęcie sprawozdania. W sprawozdaniu powinien się znaleźć obszerny rozdział na temat strukturalnych błędów w zarządzaniu służbą zdrowia w okresie tzw. pandemii COVID-19, które wprost przyczyniły się do pogorszenia stanu zdrowia Polaków, jeśli chodzi o choroby układu krążenia. W opisywanym okresie rządzący zdewastowali system podstawowej i specjalistycznej opieki zdrowotnej. Zarządzono zamknięcie służby zdrowia dla pacjentów chorych na choroby inne niż COVID-19. Tylko w pierwszych 3 kwartałach tzw. pandemii odmówiono leczenia szpitalnego 2 mln pacjentów. Odroczono w czasie wykonywanie zabiegów i leczenie, bo wszyscy byli zajęci COVID-em. Pozamykano oddziały szpitalne, by w ich miejsce wprowadzać oddziały COVID-owe. Te fatalne decyzje dotknęły również oddziały kardiologiczne. Wprowadzone przez resort zasady finansowania sprawiły, że jednostkom opieki zdrowotnej i lekarzom opłacało się zajmować tylko pacjentami COVID-owymi. Zarządzono bezprawne uwięzienie w aresztach domowych milionów obywateli poprzez nakazanie tzw. kwarantanny. Wprowadzono zakaz wychodzenia z domów do parków, lasów, miejsc rekreacji i wypoczynku. Jak w takich warunkach mieć zdrowe serce i układ krążenia? Te wszystkie decyzje władz przyczyniły się do ćwierci miliona nadmiarowych zgonów, w których znaczącą liczbę stanowili chorzy na choroby układu krążenia. W sprawozdaniu nie znajdujemy słowa na temat systemowego problemu konfliktu interesów występujących między medykami a przemysłem, co ma fatalny wpływ na funkcjonowanie służby zdrowia, również w odniesieniu do chorób układu krążenia. Doświadczenia z przebiegu rozpraw przed sądami lekarskimi prześladującymi niezależnych lekarzy wskazują na kolejną systemową patologię polegającą na powszechnej korupcji w środowiskach medycznych związanej z przemysłem medycznym i farmaceutycznym. Osobiście uczestniczyłem w dwóch posiedzeniach sądu lekarskiego: w Bydgoszczy i w Warszawie. Pełnomocnicy oskarżonych lekarzy wykazali, że wszyscy członkowie składu orzekającego byli finansowani przez firmy farmaceutyczne. Jeden z członków składu orzekającego w chwili szczerości powiedział: Moi drodzy, co się dziwicie, nie znajdziecie w Polsce lekarza ani placówki zdrowia, którzy nie są finansowani przez przemysł farmaceutyczny. Jak w takich warunkach system opieki nad chorymi z układem krążenia ma dobrze funkcjonować? Ten patologiczny konflikt interesów rozciąga się również na system kształcenia medyków. Przemysł medyczny i farmaceutyczny ma przemożny i szkodliwy wpływ na uczelnie medyczne, na treść podręczników, na program nauczania. W efekcie uczelnie nie uczą, jak leczyć, tylko jak stosować procedury, a mury uczelni opuszczają raczej nie lekarze, lecz dilerzy przemysłu farmaceutycznego ubrani w białe fartuchy. Pragnę również zwrócić uwagę na ukrywanie prawdziwych danych o sytuacji zdrowotnej Polaków. Koronnym tego przykładem jest rejestr niepożądanych odczynów poszczepiennych. Szanowni państwo, polski rejestr jest najgorszym z tych, jakie funkcjonują w Europie. Przykładowo w Holandii stwierdza się 42 razy więcej przypadków niepożądanych odczynów poszczepiennych. Mógłbym podać tu całą listę innych państw, w których stwierdza się kilkudziesięciokrotnie więcej przypadków niepożądanych odczynów poszczepiennych. A przecież dziś już powszechnie wiadomo, że szczepienia na COVID-19 są czynnikiem przyczyniającym się do zapalenia mięśnia sercowego, zwłaszcza u młodych chłopców w wieku do 24., 25. roku życia. Sprawozdanie na ten temat milczy. Jeżeli te i inne systemowe nieprawidłowości nie będą usunięte, stan zdrowotny Polaków ma małe szanse na poprawę, również tych chorych na choroby układu krążenia. W związku z tym, że omawiane sprawozdanie prezentuje niepełny i fałszywy obraz opieki zdrowotnej w zakresie chorób układu krążenia, Klub Poselski Konfederacja będzie głosował przeciw przyjęciu sprawozdania. Dziękuję bardzo.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Piotr Zgorzelski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Szanowni państwo, kontynuacja wystąpienia, pan poseł Witold Tumanowicz, a kończy pan poseł Grzegorz Braun.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Główna przyczyna zgonów w Polsce to choroby układu krążenia, jak czytamy w raporcie. Polacy umierają dwa razy częściej niż reszta Europejczyków na chorobę niedokrwienia serca oraz półtora raza częściej z powodu udaru mózgu. System ochrony zdrowia w Polsce nie wszystkim daje szansę na szybkie diagnozy i wdrażanie leczenia. To wina większości COVID-owej z poprzedniej kadencji, która utrudniała dostęp do lekarzy i zamknęła szpitale przed pacjentami. W tamtym czasie w Polsce istniała tylko jedna choroba, a rząd zaciągnął olbrzymi dług zdrowotny, który teraz spłacają i będą spłacać Polacy. Ta statystyka to wyrzut sumienia PiS-u i Platformy, was wszystkich oprócz Konfederacji. To wy wprowadziliście katastrofalną politykę lockdownu, która odbiła się na zdrowiu i życiu Polaków. Lekarstwo, jakie zaserwowaliście, okazało się gorsze niż choroba. Przypominam, że Konfederacja chce powołania komisji śledczej do spraw zbadania polityki w czasach COVID-u. Ale na tej sali wszyscy się jej boicie…</utt>
      <utt t="interrupt" by="Poseł Włodzimierz Skalik">Czego się boicie?</utt>
      <utt t="norm">…bo wszyscy przyłożyliście do tego ręce, a za to powinien być Trybunał Stanu.</utt>
      <utt t="reaction">Oklaski</utt>
      <utt t="interrupt" by="Poseł Włodzimierz Skalik">Brawo!</utt>
    </speech>
    <speech speaker="Poseł Grzegorz Braun">
      <utt t="norm">Szanowni Państwo! Rodacy! Młodzi Rodacy! Moi koledzy w swoich znakomitych wystąpieniach wykazali hipokryzję, fałsz tego sprawozdania, specjalnego projektu, który wdrożyło Ministerstwo Zdrowia, to samo ministerstwo, które przez 2 lata kierowało zmasowaną napaścią na naród polski. Napaścią, która odbiła się na stanie zdrowia Polaków. Średnia wieku prognozowana statystycznie skróciła się o 2 lata. To sprawozdanie jest procedowane przy pustawej już Wysokiej Izbie, ale w tej pustawej Izbie szczególnie donośnie brzmi buczenie dochodzące ze strony tych, którzy jeszcze 3 lata temu popierali bezkrytycznie wszystkie ustawy budujące u nas system segregacji sanitarnej, zamordyzm COVID-owy. Popierali ten system, który postawił na głowie hierarchię obowiązków medyka. Nie leczenie, nie ratowanie, ale maskowanie, testowanie i szprycowanie stało się pierwszym obowiązkiem ludzi reprezentujących personel medyczny w Polsce. I dziś słyszę buczenie. Wypieracie to. Wy, którzy jesteście oprawcami Polaków, byliście ich katami w latach 2020–2022, dopóki rozpętana na Wschodzie wojna nie skasowała z dnia na dzień tego nieludzkiego projektu. Być może on wróci. Być może wróci właśnie dlatego, że zbrodnie, zaniechania, masowe przekroczenie uprawnień, nieposzanowanie tajemnicy lekarskiej, zamknięcie systemu lecznictwa w Polsce, leczenie przez drzwi, przez telefon, straszenie starych ludzi zamkniętych w domu przez Policję, wojsko – to wszystko jest nierozliczone. Zespół parlamentarny Norymberga 2.0 gromadził i zgromadził sporą dokumentację, ale żeby mogła ona przynieść plon, trzeba, żeby zaistniała wola polityczna na szczeblach rządowym i parlamentarnym. Wola polityczna, której dziś brakuje. I dlatego prokuratura, policjanci, a także wy, współodpowiedzialni za zbrodnie COVID-owe na narodzie polskim politycy, pozostajecie bezkarni i jak pani poseł z prawej strony, jak pan poseł z lewej strony potraficie się tylko</utt>
      <utt t="reaction">Dzwonek</utt>
      <utt t="norm">żachnąć, kiedy się o tym przypomina. Hańba wam. Ten projekt oczywiście odrzucamy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Przystępujemy do pytań. Czy ktoś z państwa chciałby jeszcze się zapisać do listy państwa posłów? Jeżeli nie…</utt>
      <utt t="reaction">Wypowiedź poza mikrofonem</utt>
      <utt t="norm">Prosimy o minimum kultury. Nie wiem, czy można tego od pana wymagać, ale proszę się nie zwracać w ten sposób do pań posłanek.</utt>
    </speech>
    <speech speaker="Poseł Grzegorz Braun">
      <utt t="norm">Panie marszałku, proszę darować sobie uwagi korygujące, cenzorskie. Proszę nie wpływać na posła na Sejm, ponieważ zatrąca to o próbę targnięcia się na ustawowe moje prawo do wykonywania mandatu. Pytanie chciałbym zadać.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Czy czuje się pan osobą, na którą ktokolwiek może wpłynąć? To na pewno nie ja.</utt>
    </speech>
    <speech speaker="Poseł Grzegorz Braun">
      <utt t="norm">Pytanie chciałbym zadać, skoro już… Czy jest tu w ogóle przedstawiciel resortu zdrowia?</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Jest pan minister Marek Kos.</utt>
    </speech>
    <speech speaker="Poseł Grzegorz Braun">
      <utt t="norm">Jest. Ja skorzystam z okazji, bo poprzednio tutaj reprezentował ministerstwo jednej choroby i nagłej śmierci pan minister Kraska, Waldemar Kraska. I regularnie, i wielokroć odmówiono mi informacji na pytanie, kim jest Waldemar Kraska. Zadawałem je i w mowie, i w piśmie, i z tej mównicy, i w korespondencji. A pytałem, panie ministrze, tylko i aż o to, jakie kursy, szkolenia, szkoły ukończył w swoim życiu Waldemar Kraska. Od żłobka</utt>
      <utt t="reaction">Dzwonek</utt>
      <utt t="norm">no jeszcze nie do nagrobka, ale aż do tego pięknego ukoronowania jego kariery. Bardzo proszę mnie oświecić na piśmie, jakie kursy, szkoły, bo między nami mówiąc, interesuje mnie to, jakiego koloru mundur przysługuje panu Krasce, który był tak prominentną postacią w całym tym reżimie COVID-owym.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Witold Tumanowicz, Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Panie Ministrze! Jak ministerstwo ocenia program „Profilaktyka 40+”? Jakie są dalsze plany w tym zakresie? Jak wygląda to na mapie, w których regionach Polski jest najgorzej? Jakie są pomysły, żeby tę sytuację poprawić? Mam jeszcze pytanie, jaki wpływ na statystyki chorób krążenia miała podawana szczepionka firmy AstraZeneca, która w ostatnim czasie została wycofana z podawania w całej Europie. Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Renata Rak, Koalicja Obywatelska.</utt>
    </speech>
    <speech speaker="Poseł Renata Rak">
      <utt t="norm">Panie Marszałku! Wysoka Izbo! Narodowy Program Chorób Układu Krążenia jest odpowiedzią na obecny i prognozowany wzrost zachorowań na choroby układu krążenia, a także wynikające z tego skutki: wysoką umieralność, poważne konsekwencje społeczne, w tym pogorszenie jakości życia chorych i znaczne obciążenia finansowe związane z leczeniem. Choroby układu krążenia, główne serca i naczyń mózgowych, są głównymi przyczynami zgonów w Polsce. Głównymi czynnikami ryzyka jest nadciśnienie tętnicze, palenie tytoniu, cukrzyca, otyłość i wspomniany już stres. Nadwagę ma ok. 54% Polaków, w tym 64% mężczyzn i 46% kobiet, a 70% mężczyzn i 64% kobiet nie uprawia sportu. Liczby te wzrosły znacznie w czasie pandemii. Poprawa świadomości Polaków możliwa jest poprzez zwiększenie kampanii społecznych oraz edukację prozdrowotną i promocję zdrowego stylu życia w zakresie promocji aktywności fizycznej i zdrowej diety oraz promocji życia wolnego od tytoniu i alkoholu. Ważne jest także przeprowadzanie regularnych badań</utt>
      <utt t="reaction">Dzwonek</utt>
      <utt t="norm">i uczestnictwo w badaniach przesiewowych. Celem programu jest zapewnienie dostępu do wysokiej jakości świadczeń zdrowotnych oraz nowoczesny i przyjazny system ochrony zdrowia, a pożądanym efektem – wydłużenie długości życia i poprawa stanu zdrowia społeczeństwa. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Krystian Łuczak, Koalicja Obywatelska.</utt>
    </speech>
    <speech speaker="Poseł Krystian Łuczak">
      <utt t="norm">Panie Marszałku! Wysoka Izbo! Moi drodzy, chciałbym zwrócić państwa uwagę na jeden z czynników ryzyka rozwoju zachorowań. Mianowicie według danych Głównego Urzędu Statystycznego w ostatnich latach średnia długość życia Polek i Polaków przestała wzrastać, czemu jest winna głównie zwiększona konsumpcja mięsa i cukru w parze z obniżoną konsumpcją warzyw i owoców. Dane są alarmujące. W 1974 r. na otyłość cierpiało 25% Polek i Polaków, podczas gdy w roku 2016 było to 65%, a prognozy na rok 2025 mówią, o 75% osób z otyłością. Bardzo niepokojące są zwłaszcza dane dotyczące dzieci i młodzieży, gdyż już co trzecie dziecko w Polsce ma nadwagę. Oczywiście na kształtowanie zdrowych nawyków żywieniowych u dzieci ogromny wpływ mają rodzice, natomiast musimy pamiętać też o tym, że dużo czasu przeciętnie polskie dziecko spędza w placówce edukacyjnej: żłobku, szkole czy przedszkolu. To tam spożywa większość posiłków w ciągu dnia. Tymczasem aktualnie obowiązujące rozporządzenie ministra zdrowia</utt>
      <utt t="reaction">Dzwonek</utt>
      <utt t="norm">w sprawie grup środków spożywczych przeznaczonych do sprzedaży dzieciom i młodzieży w jednostkach systemu oświaty oraz wymagań, jakie muszą spełniać środki spożywcze stosowane w ramach żywienia zbiorowego dzieci i młodzieży w tych jednostkach, zezwala na sprzedaż dzieciom w sklepikach szkolnych produktów zawierających 15 g cukru w 100 g lub 100 ml produktu. Oznacza to zgodę na dosypanie prawie 7 łyżeczek cukru do szklanki napoju dla dziecka. Mamy też podobnie zawyżone dopuszczalne normy dotyczące zawartości tłuszczu czy sodu. Dlatego moje pytanie i prośba do pana ministra dotyczy pilnego wypracowania rozwiązań, które uwzględniają konieczne zmiany przepisów ograniczających czynniki rozwoju ryzyka otyłości, cukrzycy i chorób układu krążenia takie jak nadmierne spożycie cukru. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Krzysztof Bojarski, Koalicja Obywatelska.</utt>
    </speech>
    <speech speaker="Poseł Krzysztof Bojarski">
      <utt t="norm">Panie Marszałku! Wysoka Izbo! Omawiamy dzisiaj sprawozdanie roczne za 2022 r. z realizacji Narodowego Programu Chorób Układu Krążenia. Realizacja programu jest odpowiedzią na prognozowany wzrost zachorowań w zakresie chorób układu krążenia i wzrost jego skutków, czyli pogorszenia się jakości życia, wzrostu umieralności, a także wzrostu kosztów leczenia. Już dzisiaj Polacy, w stosunku do populacji europejskiej, dwa razy częściej umierają z powodu zawału serca, a półtora raza częściej umierają z powodu udaru mózgu. Dlatego to jest bardzo ważny program. Program ten jest realizowany przez zadania inwestycyjne w kadrę medyczną, w naukę, w rozwój sieci opieki kardiologicznej, ale przede wszystkim w profilaktykę i edukację. W ubiegłym roku uruchomiono program edukacyjny „Planuję długie życie” i program profilaktyczny „Profilaktyka 40+”.</utt>
      <utt t="reaction">Dzwonek</utt>
      <utt t="norm">Moje pytanie brzmi: Czy w związku z dość niską zgłaszalnością w ramach programu profilaktycznego 40+ Ministerstwo Zdrowia planuje dodatkowe działania i zachęty poprawiające tę zgłaszalność? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Artur Szałabawka, Prawo i Sprawiedliwość.</utt>
    </speech>
    <speech speaker="Poseł Artur Szałabawka">
      <utt t="norm">Panie Marszałku! Panie Ministrze! Wysoka Izbo! Narodowy Program Chorób Układu Krążenia na lata 2022–2032, bo to jest 10 lat, to długofalowa walka z chorobami układu krążenia. To rząd Prawa i Sprawiedliwości, widząc, jak ważnym problemem są choroby układu krążenia, odpowiadając na potrzeby szczególnej opieki nad chorymi, zainicjował ten program. Wiemy, że sytuacja się zmienia, styl życia i zachowania mieszkańców się zmieniają. Niejednokrotnie mówimy, że jest coraz gorzej, jeśli chodzi o to, jak zachowują się mieszkańcy Europy, ale w ogóle i świata. Mam pytania. Czy rząd przygotowuje mapę dostępu do specjalistów? Bo wiemy, jaki z tym jest problem. Drugie, właśnie w związku z potrzebą tych nowych czasów – jak będzie wyglądał program na 2024 r. i jaki będzie pilotaż tego programu? Jakie są cele tego pilotażu?</utt>
      <utt t="reaction">Dzwonek</utt>
      <utt t="norm">Czy to się wpisuje w nowe, dzisiejsze czasy, gdy widzimy, jak niejednokrotnie niezdrowo żyją dzieci i dorośli? Dziękuję.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Kazimierz Gołojuch, Prawo i Sprawiedliwość.</utt>
    </speech>
    <speech speaker="Poseł Kazimierz Gołojuch">
      <utt t="norm">Panie Marszałku! Panie Ministrze! Wysoki Sejmie! Narodowy Program Chorób Układu Krążenia na lata 2022–2032 stanowi narodową strategię kardiologiczną, której celem jest reforma polskiej kardiologii, kardiochirurgii, chirurgii naczyniowej i innych dziedzin pokrewnych, związanych z chorobami układu krążenia. Chciałbym zapytać, jak wygląda harmonogram działań rządu, w tym Ministerstwa Zdrowia, jeśli chodzi o program w roku 2024. I drugie pytanie: Jakie środki będą wydatkowane na Narodowy Program Chorób Układu Krążenia w roku 2024? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pani poseł Alicja Chybicka, Koalicja Obywatelska. Wykorzystam czas, aby przywitać grupę z Liceum Ogólnokształcącego Towarzystwa Szkolnego im. Mikołaja Reja i z Liceum Ogólnokształcącego Katolickiego Towarzystwa Kulturalnego oraz klasę mundurową Liceum Ogólnokształcącego im. Tadeusza Kościuszki, Studium Przedsiębiorczości „MAGO” z Bielska-Białej. Wszyscy ci nasi młodzi przyjaciele przybyli na zaproszenie pani posłanki Mirosławy Nykiel. Witamy bardzo serdecznie.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">Proszę panią poseł Alicję Chybicką.</utt>
    </speech>
    <speech speaker="Poseł Alicja Chybicka">
      <utt t="norm">Dziękuję bardzo. Panie Marszałku! Wysoka Izbo! Narodowy Program Chorób Układu Krążenia jest rzeczą bardzo ważną. W opiece zdrowotnej są duże rozbieżności pomiędzy miastem a wsią w dostępie do opieki zdrowotnej, a powinien on być równy. Panie Ministrze! Mam pytanie odnośnie do tego programu: W jaki sposób ten program próbuje wyrównać nierówności, jakie istnieją aktualnie w opiece zdrowotnej nad populacją zamieszkującą obszary wiejskie? To jest szczególnie ważne w przypadku chorób układu krążenia, dlatego że w przypadku zawału mamy 4 godziny, żeby założyć stent i żeby zawał się nie zrealizował. To samo dotyczy w tej chwili nowoczesnych metod leczenia wlewów do centralnego systemu nerwowego i zatorów w tym systemie. W jaki sposób ten program przyspiesza drogę osoby zamieszkującej obszary wiejskie, gdzie mamy niestety w tej chwili</utt>
      <utt t="reaction">Dzwonek</utt>
      <utt t="norm">do czynienia z podwyższoną śmiertelnością? Zapewne prym w tym wiodą choroby układu krążenia, bo tutaj ogromną rolę odgrywa czas. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pani poseł Marzena Anna Machałek, Prawo i Sprawiedliwość.</utt>
    </speech>
    <speech speaker="Poseł Marzena Anna Machałek">
      <utt t="norm">Dziękuję. Panie Marszałku! Wysoka Izbo! Panie Ministrze! Nie widzę. Myślę, że…</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Panie ministrze, niech pan nie będzie taki skromny i przyjdzie bliżej, bo wszyscy myślą, że ławy rządowe są puste, a pan minister dzielnie od samego początku uczestniczy w debacie.</utt>
    </speech>
    <speech speaker="Poseł Marzena Anna Machałek">
      <utt t="norm">Właśnie. I już mi 10 sekund poszło. Myślę, że warto podkreślić, że powstanie tego narodowego programu to jest bardzo duże osiągnięcie zarówno poprzedniego rządu, jak i przede wszystkim różnych środowisk, bo jest to bardzo komplementarny, spójny program, który ma szansę ograniczyć śmiertelność i zachorowalność na choroby układu krążenia, a przede wszystkim ma też bardzo duży walor profilaktyczny. Trochę zabrakło mi, panie ministrze, w tym pana sprawozdaniu tego odniesienia, co się stało w 2023 r., bo jednak warto było się pochylić i już jakieś wnioski dzisiaj zaprezentować, ponieważ już od paru miesięcy rządzicie i mogliście się przyjrzeć, co w tym programie jest dobre, co działa, a co może należy zmodyfikować. Sama</utt>
      <utt t="reaction">Dzwonek</utt>
      <utt t="norm">koordynowałam powstawanie różnych programów i wiem, że bardzo ważna jest analiza. Dlatego chciałabym zapytać: Jakie działania uznaje pan za najważniejsze, a jakie działania należy zmienić? I to, o co też chciałam zapytać: Jak pan widzi udział lekarzy podstawowej opieki zdrowotnej? Pytam, gdyż ta szybka diagnostyka, szybka dostępność lekarzy i kompetencje lekarzy podstawowej opieki zdrowotnej mają ogromne znaczenie w tym pierwszym rozpoznaniu i w tym działaniu, by tę śmiertelność ograniczyć. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pani poseł Anna Kwiecień, Prawo i Sprawiedliwość.</utt>
    </speech>
    <speech speaker="Poseł Anna Kwiecień">
      <utt t="norm">Panie Marszałku! Panie Ministrze! Wysoka Izbo! To bardzo ważny program i cieszymy się, że państwo odnosicie się do niego pozytywnie i będziecie go kontynuować, bardzo ważny z punktu widzenia ratowania życia i zdrowia Polek i Polaków. Wiele słów padło tutaj w odniesieniu do tzw. profilaktyki. Wszyscy, jak tu siedzimy, znamy Pola Lalonda, w przypadku których mówi się, że 50% naszego zdrowia jest zdeterminowane przez styl naszego życia. Chciałabym się odnieść do pewnego konkretu. Otóż bardzo często w mediach widzimy reklamy, które podprogowo pokazują młodzieży, że żadna impreza sportowa nie może się udać, jeśli młodzież nie skorzysta z piwa bezalkoholowego. To bezalkoholowe to jest tak tam z tyłu, nikt tego nie widzi, ale wszyscy wiemy, że tak naprawdę jest to</utt>
      <utt t="reaction">Dzwonek</utt>
      <utt t="norm">reklama alkoholu, który ma ogromny wpływ także na nasze zdrowie. Chciałam spytać, czy ministerstwo planuje walkę z tego rodzaju podprogowymi działaniami, które determinują zachowania młodych Polaków dotyczące właśnie zdrowia, żebyśmy wreszcie mieli odwagę walczyć z tego rodzaju reklamą powszechnie stosowaną w mediach publicznych. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pani poseł Zofia Czernow, Koalicja Obywatelska.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Panie Ministrze! Na tej sali wybrzmiało już to, że jest to dobry program, 10-letni program i że wszyscy są za tym, żeby go realizować. Ale ja chciałam zwrócić uwagę Wysokiej Izbie na to, że jest to sprawozdanie z realizacji za 2022 r., z którego wynika, że ten program już na samym starcie był opóźniony. Cały pierwszy rok to poważne opóźnienie. Jeżeli przyjrzymy się temu, co wydarzyło się w 2023 r., to również są opóźnienia. Wiele ważnych zadań czy działań przesunięto na rok 2025 i niepokojące jest dla mnie to, że nie opracowano mapy potrzeb zdrowotnych w zakresie rehabilitacji kardiologicznej i opieki dla chorych z niewydolnością serca, a także dla dzieci z wadami serca</utt>
      <utt t="reaction">Dzwonek</utt>
      <utt t="norm">, że przesunięto to na 2025 r. Panie ministrze, jakie są szanse na przyspieszenie? Bo opóźnienie o 2 lata może doprowadzić do tego, że pozostanie on tylko piękny na papierze. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Katarzyna Sójka, chyba nieobecna. Zatem stawkę zamyka nam pan poseł Paweł Masełko, Koalicja Obywatelska.</utt>
    </speech>
    <speech speaker="Poseł Paweł Masełko">
      <utt t="norm">Szanowny Panie Marszałku! Pani Minister! Panie Ministrze! Wysoka Izbo! Cieszę się, że rozmawiamy na ten bardzo istotny temat, który dotyczy zdrowia publicznego Polaków. Przysłuchujemy się naszej dzisiejszej dyskusji i widzimy jak wygląda śmiertelność, jakie są przyczyny występowania chorób układu krążenia. Zastanawiam się z czego to wynika, bo skoro wiemy, jakie czynniki powodują te choroby, to te wyniki powinny być zdecydowanie inne. Chciałbym zwrócić tutaj uwagę na dwa punkty. Po pierwsze, chodzi o konsekwencje epidemii COVID-19. Wszyscy eksperci mówią wyraźnie o tym, że konsekwencje zdrowotne będziemy ponosić jeszcze przez co najmniej kilka lat, jeśli nie dekadę lub dłużej. To jest jedna rzecz. Po drugie, proszę państwa, chodzi o dostępność, dostęp do ekspertów. Dobrze, że wybrzmiała tutaj kwestia związana z POZ-ami</utt>
      <utt t="reaction">Dzwonek</utt>
      <utt t="norm">, bo one muszą wziąć część odpowiedzialności za profilaktykę. Pytanie: Co zrobiono – jaki jest tu kierunek – żeby szczególnie w Polsce powiatowej tę dostępność kardiologów, ale i neurologów zwiększyć? Dziękuję uprzejmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Szanowni Państwo Posłowie! Teraz na mównicę zaproszę podsekretarza stanu w Ministerstwie Zdrowia pana ministra Marka Kosa, który odniesie się do wystąpień klubowych oraz zadanych pytań.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Szanowny Panie Marszałku! Wysoka Izbo! Odnosząc się do wystąpień klubowych, chcę przede wszystkim podziękować za te dobra słowa na temat naszego programu chorób układu krążenia. Jak wszystkie strony na tej sali zauważyły, jest to bardzo istotny problem zdrowia publicznego, zdrowia Polaków i ten program jest potrzebny. Dobrze, że wszedł i na pewno będzie skutecznie, efektywnie realizowany. Jeżeli natomiast chodzi o zapytania, które padły z sali, to postaram się odnieść do większości z nich. Pierwsze z pytań dotyczyło mojego poprzednika w Ministerstwie Zdrowia pana ministra, senatora Waldemara Kraski. Ja co prawda nie znam biografii pana ministra, ale z tego, co jest mi wiadomo, jest moim kolegą lekarzem, lekarzem chirurgiem. Pan poseł życzył sobie odpowiedzi na piśmie, więc informacje z tych materiałów, które możemy przedstawić, w naszej odpowiedzi zawrzemy. Pewnie danych dotyczących tego, jakie liceum ogólnokształcące czy jaką szkołę podstawową skończył, nie mamy, ale to, co mamy, zawrzemy w odpowiedzi.</utt>
      <utt t="interrupt" by="Poseł Grzegorz Braun">Czekam.</utt>
      <utt t="norm">W kolejnym, drugim pytaniu była poruszona kwestia programu 40+, jak również pewnych pilotaży, które dzieją się i mają miejsce w naszym kraju. Te pytania się powtarzały. Program „Profilaktyka 40+” będzie przedłużony do końca 2024 r. W naszej ocenie trzeba dłużej poobserwować realizację tego programu, zrobić odpowiednią ewaluację po to, by mieć odpowiednią wiedzę przed wydaniem decyzji dotyczącej tego, co dalej: czy idziemy dalej w tym kierunku, czy też trzeba pójść w inną stronę. Jeżeli natomiast chodzi o program pilotażowy dotyczący sieci kardiologicznej, to tu sprawa jest nieco bardziej skomplikowana, ale jako że to pytanie później się powtarzało, omówię to teraz. Ten program pilotażowy powstał w roku 2022. Na początku obejmował województwo mazowieckie, natomiast w 2022 r. rozszerzono realizację tego programu pilotażowego na województwa: dolnośląskie, łódzkie, małopolskie, pomorskie, śląskie i wielkopolskie. Pierwotny termin zakończenia realizacji to był, to jest w zasadzie, bo to przed nami, 31 marca 2025 r., z 3-miesięcznym okresem ewaluacji. Jakie mamy tutaj efekty? Skoro są pytania, to warto też przedstawić Wysokiej Izbie te dane. Według stanu na 31 grudnia ub.r., roku 2023, zawarto porozumienia z 528 podmiotami, z czego w województwie mazowieckim zawarto umowy z 63 podmiotami, w dolnośląskim – ze 103, w łódzkim – z 81, w małopolskim – z 90, w pomorskim – z 22, w śląskim – ze 100, w wielkopolskim – z 67. Te porozumienia dotyczą 1285 podmiotów leczniczych, z czego 804 to ośrodki i jednostki podstawowej opieki medycznej, 97 – oddziały, 269 – placówki ambulatoryjnej opieki specjalistycznej, a 115 – szpitale. Jakie są efekty? Liczba zgłoszonych pacjentów wynosiła 22 325, z czego 50,4% stanowiły kobiety, a 49,6% – mężczyźni. Średni wiek pacjentów to 60 lat i co najważniejsze, średni czas oczekiwania pacjenta zgłoszonego przez lekarza podstawowej opieki zdrowotnej do specjalisty kardiologa wynosił 23 dni, a średni czas oczekiwania pacjenta na planowe leczenie w szpitalu w zależności od województwa – tutaj oczywiście mówimy o przypadkach planowych, które nie są przypadkami nagłymi, pilnymi – wynosił od 31 dni w województwie pomorskim do 49 dni w województwie dolnośląskim. Tak że efekty już zauważamy. Wymaga to, ten program jeszcze dalszej obserwacji, kontynuacji. Kolejne pytanie dotyczyło stylu życia, poprawy stanu świadomości mieszkańców. Jest to realizowane u nas w programie w obszarze drugim, którego celem jest ograniczenie zachorowalności na choroby serca i naczyń oraz redukcja czynników ryzyka, inwestycje w edukację, profilaktykę i styl życia. W obszarze edukacji prozdrowotnej, promocji zdrowego stylu życia mamy takie zadania jak: wykonany, opracowany już edukacyjny program dla zdrowia w szkołach, dla uczniów i nauczycieli klas 4–8 szkół podstawowych i uczniów klas 1–3 szkół średnich. Został opracowany materiał pod hasłem: Zdrowe dzieciaki to my, który jest narzędziem dla nauczycieli dającym dostęp do profesjonalnych bezpłatnych materiałów edukacyjnych, które dotyczą zdrowego stylu życia. Była przeprowadzona kampania społeczna: Rodzinna akcja: Zdrowa rywalizacja – „Zdrowie od kuchni” mająca na celu zachęcenie do edukacji, motywacji całych rodzin do zmiany nawyków żywieniowych na zdrowsze. Tu można by było wymieniać bardzo dużo jeszcze podobnych akcji. I chcę właśnie też skupić się na tym, co było może w jednym z ostatnich wystąpień i zapytań w sprawie związanej ze stylem życia jako z najważniejszą strefą, która dotyczy naszego zdrowia. Zgodnie z teorią Marca Lalonde’a, ministra zdrowia Kanady, to jeszcze lata 80. ub.w., za nasze zdrowie w głównej mierze odpowiada styl życia, to jest ponad 50%, 50–53% w zależności od danych, 20% to czynniki genetyczne, 20% to czynniki środowiskowe, a tylko 10% to jest system czy też w ogóle opieka zdrowotna. Dlatego bardzo ważne jest wprowadzenie jak najszerszej edukacji już od najmłodszego wieku i w każdym środowisku po to, by ludzie zdrowo się odżywiali, odstawili używki, natomiast jak najwięcej wykazywali aktywności fizycznej. To jest w naszym życiu najważniejsze, stąd też promocja akurat nawet tych trzech elementów jest bardzo, ale to bardzo potrzebna. W tym pytaniu była mowa o reklamie. Tutaj pod względem faktycznym chcę się zgodzić z panią poseł, dlatego że piwo czy to alkoholowe czy bezalkoholowe nazywa się piwem.</utt>
      <utt t="interrupt" by="Poseł Anna Kwiecień">Dokładnie.</utt>
      <utt t="norm">Jeżeli to będzie napój bezalkoholowy, to zmieni to trochę postać rzeczy. Natomiast trwają mocne dyskusje na szczeblu kierownictwa, które też już wyszły do branżowych ośrodków, mediów, na temat zakazu sprzedaży napojów alkoholowych na stacjach benzynowych. Jest to jeden z bardzo ciekawych kierunków, który na pewno wpłynąłby pozytywnie na stan zdrowia Polek i Polaków. Program „Profilaktyka 40+”. Tu już mówiłem o przedłużeniu programu do 31 grudnia 2024 r. Jeżeli chodzi o jego promocję, to jest ona głównie, jak widzę, i pewnie tak nadal będzie realizowana, w Internecie, na stronach zarówno Narodowego Funduszu Zdrowia, jak i Ministerstwa Zdrowia, również wszystkich ośrodków, które w taką promocję się włączą. Mapa dostępu do specjalistów 2024 r. Tutaj nad tymi białymi plamami, jeżeli chodzi o dostęp do opieki zdrowotnej, pracujemy nie tylko w obszarze kardiologii, ale też w każdym obszarze: czy to zdrowia psychicznego, czy onkologii, czy każdej innej specjalności medycznej. Tak że te mapy dostępności w Departamencie Analiz i Strategii Ministerstwa Zdrowia są przedstawiane, analizowane. To od wielu lat się robi. Będziemy na pewno robili to nadal po to, żeby lepiej dostosować to do potrzeb mieszkańców. Harmonogram rządu i środków wydatkowanych w roku 2024. Nie jest to, co prawda, materiał na sprawozdanie z roku 2022, niemniej jednak chcę od razu odpowiedzieć na to pytanie, gdyż takie dane posiadam. W 2024 r. planujemy przeprowadzenie czterech konkursów na dofinansowanie sprzętu medycznego. Będzie to taki konkurs na poprawę dostępu do szpitalnej diagnostyki leczenia chorób sercowo-naczyniowych poprzez dofinansowanie zakupów. Tutaj będzie to konkurs adresowany do szpitali, które mają oddziały kardiologiczne. Będzie można zakupić zarówno angiografy stacjonarne, jak również angiografy mobilne, takie aparaty z ramieniem C. Inne zadania to poprawa dostępu do szpitalnej diagnostyki leczenia chorób sercowo-naczyniowych poprzez dofinansowanie. To także konkurs skierowany do szpitali. Będą zakupione echokardiografy z funkcją echokardiografii przezprzełykowej, echokardiografy z wieloma funkcjami: echokardiografii przezprzełykowej, jak również wewnątrznaczyniowej i wewnątrzsercowej. Kolejny konkurs to wzmocnienie ambulatoryjnej opieki specjalistycznej w diagnostyce chorób układu krążenia przez dofinansowanie zakupu sprzętu. To jest konkurs kierowany do ambulatoryjnej opieki specjalistycznej. I tu będziemy dofinansowywać zakup rejestratorów typu holter ciśnieniowy i holter EKG, jak również systemy prób wysiłkowych i aparaty EKG z funkcją archiwizacji i przesyłu danych. Czwartym konkursem jest poprawa dostępu do szpitalnej diagnostyki. To konkurs skierowany do szpitali na zakup zestawów do ergospirometrii. Jeżeli chodzi o ramy kwotowe, to zgodnie z przyjętym programem chorób układu krążenia jest to kwota 270 mln rocznie. 24 mln były w roku 2022, bo to była końcówka roku, i później co roku 270 mln. I tu w różnych obszarach, które są w Narodowym Programie Chorób Układu Krążenia, mamy różne kwoty: inwestycje w kadry, inwestycje w edukację, profilaktykę i styl życia, inwestycje w pacjenta, inwestycje w promocję i innowacje, inwestycje w system opieki kardiologicznej. Razem to daje właśnie kwotę 270 mln zł. I będziemy starali się z tej kwoty jak największą część spożytkować z dużym efektem dla mieszkańców. Pilotaż, opieka koordynowana. Dobrze. Jeżeli chodzi o rok 2023, było też zapytanie o to, jak wyglądało wykonanie tego programu. Tutaj mamy taką sytuację, że jeśli chodzi o planowane 270 mln zł – w wydatkach bieżących jest 120 mln, a 150 mln w wydatkach majątkowych – nastąpiła zmiana tego planu w trakcie roku. Plan po zmianach obejmował kwotę 96 120 tys. zł, z czego został zrealizowany w 92,17%, natomiast kwotowo właśnie było to 88 600 tys. zł. W ramach konkursów 84 mln zostały przeznaczone na dofinansowanie zakupu sprzętu, były przeprowadzane trzy konkursy, 499 tys. na prowadzenie kampanii informacyjno-promocyjnej. Przekaz kampanii brzmiał: „Planuję długie życie”. Były emitowane pewne programy promocyjne w telewizji, a 4 mln zł zostały przeznaczone na zadania merytoryczne, realizowane przez ośrodek prowadzący projekt, czyli przez Narodowy Instytut Kardiologii im. Stefana kardynała Wyszyńskiego – Państwowy Instytut Badawczy w Warszawie. Jeżeli chodzi o zapytanie o przyspieszenie prac – tak, to jest bardzo ważne: życie i zdrowie Polaków, szczególnie zagrożenia związane z chorobami kardiologicznymi. Dlatego nie tyle warto, co po prostu trzeba przyspieszyć wykonanie tego programu i prawidłowo spożytkować te środki, które zostały w programie przyznane. Przypomnę, że są to środki, które obejmują lata 2022–2032, czyli de facto jest to 11 lat, z czego ten jeden rok trochę krótszy, bo program trwał w nim tylko 4 dni – było 24 mln, natomiast 270 mln jest na każdy rok od 2023 do 2032. Tak że jest to kwota 2724 mln zł. Chcemy je z efektem dla Polek i Polaków wydać w najbliższych latach. Zwiększenie dostępności. Co jeszcze należy zrobić, by poprawić stan zdrowia mieszkańców Polski, stan zdrowia kardiologicznego? W podstawowej opiece zdrowotnej mamy opiekę koordynowaną, gdzie porada u kardiologa została wprowadzona. To bardzo dobry ruch, bardzo dobre działanie. Działa to, szczególnie w tych ośrodkach podstawowej opieki zdrowotnej, które podjęły się działań w ramach właśnie opieki koordynowanej i nie tylko. Poradnie zatrudniają lekarzy kardiologów czy też korzystają z ich usług</utt>
      <utt t="reaction">Dzwonek</utt>
      <utt t="norm">, ale oprócz kardiologów jeszcze endokrynologów, diabetologów, pulmonologów, a ostatnio nefrologów.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo.</utt>
    </speech>
    <speech speaker="Podsekretarz Stanu w Ministerstwie Zdrowia Marek Kos">
      <utt t="norm">Już kończę, panie marszałku. Tak że program koordynowanej opieki w POZ jest bardzo ważny. Bardzo ważny jest ten pilotaż, o którym już powiedziałem, że dotyczył na początku województwa mazowieckiego, później dodatkowo było sześć województw. Bo na podstawie tego programu, który skończy się w połowie przyszłego roku, na pewno będziemy mieli bardzo dobry materiał do przedstawienia szerokiej oferty, jeżeli chodzi o profilaktykę i leczenie chorób układu krążenia, na najbliższe lata. Tak że podejmujemy wiele działań, wyzwań. Dziękuję bardzo wszystkim za zapytania. Myślę, że udzieliłem odpowiedzi. Jeżeli były niewyczerpujące, to doślemy je na piśmie. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Zamykam dyskusję. W dyskusji zgłoszono wniosek o odrzucenie dokumentu. Do głosowania nad tym wnioskiem przystąpimy na następnym posiedzeniu Sejmu. Na tym wyczerpaliśmy porządek dzienny 12. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Jeżeli nie, zamykam listę. Ustalam czas na wypowiedź – 1 minuta. Jako pierwszy pan poseł Grzegorz Braun.</utt>
    </speech>
    <speech speaker="Poseł Grzegorz Braun">
      <utt t="norm">Szczęść Boże! Ratuj się kto może, kiedy nie wiadomo, kto rządzi Polakami. Od dziś wiadomo już całkiem oficjalnie, że popularne wśród polskiego ludu przeświadczenie, że to niekoniecznie Polacy, znajduje potwierdzenie. Pan Władysław Teofil Bartoszewski, wskazany przez swojego zwierzchnika, ministra Sikorskiego, jako posiadacz paszportu brytyjskiego, a więc lojalny poddany Korony Brytyjskiej, jest jednocześnie przedstawicielem Rzeczypospolitej Polskiej w kontaktach m.in. z tąże Koroną Brytyjską. Czy nie zachodzi tutaj oczywisty konflikt lojalności? Zachodzi. Zainspirowany tym faktem i wypowiedzią ministra zapytałem, kto w ogóle w rządzie ma więcej niż jeden polski paszport.</utt>
      <utt t="reaction">Dzwonek</utt>
      <utt t="norm">I oto dzisiaj odmówiono mi odpowiedzi. Ministerstwo, nawet sam premier przysłał tutaj szefową korpusu służby cywilnej i ona wystąpiła z krótką informacją, że informacji nie poda. Nie ma danych, nie przetwarza, nie gromadzi. Skoro nie przetwarza, to być może minister Sikorski dopuścił się jakiegoś złamania prawa, skoro poinformował o tym, że Bartoszewski ma inny paszport. Zwracam uwagę, panie marszałku, szanowni rodacy, że nie wiadomo, kto nami rządzi.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję, panie pośle. Pan poseł Włodzimierz Skalik, Konfederacja.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowny Panie Marszałku! Wysoka Izbo! Szefowa resortu pracy, rodziny i polityki społecznej Agnieszka Dziemianowicz-Bąk poinformowała, że chce, aby minimalne wynagrodzenie za pracę w Polsce wynosiło 60% przeciętnego wynagrodzenia. Niektórzy zastanawiali się, czy to pomyłka. Okazało się, że nie. Jeśli pani minister dopnie swego, pracodawcy będą musieli mocno podwyższyć płace. Pracownikom nie będzie opłacało się rozwijać, nastąpi ogromne wypłaszczenie wynagrodzeń, które już teraz obserwujemy. Zaraz będziemy świadkami grupowych zwolnień, gdyż gwałtownie rosnące koszty prowadzenia działalności związane z polityką Unii Europejskiej, a teraz jeszcze wysokie koszty zatrudnienia, sprawiają, że pracodawców nie będzie stać na zatrudnianie pracowników. Takie zarządzanie skończy się wzrostem bezrobocia, szarej strefy, wzrostem kosztów towarów, dóbr i usług. Tak zakończy się</utt>
      <utt t="reaction">Dzwonek</utt>
      <utt t="norm">polityka lewicowego rządu. Precz z eurokomuną, precz z komuną!</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Roman Fritz, nieobecny. Ale zmierza do mównicy pan poseł Andrzej Tomasz Zapałowski, Konfederacja.</utt>
    </speech>
    <speech speaker="Poseł Andrzej Tomasz Zapałowski">
      <utt t="norm">Panie Marszałku! Wysoka Izbo! Cudzoziemcy stanowią aż 40% osób poszukiwanych w Polsce za zabójstwa. Z tego na 116 osób 22 osoby to obywatele Ukrainy. W 2023 r. obcokrajowcy popełnili w Polsce 17 tys. przestępstw. Wielu z nich czuje się bezkarnie. Jest to wzrost przestępczości w stosunku do 2022 r. o 2,5 tys. Cudzoziemcy dokonali 5 razy więcej przestępstw niż dekadę temu. 50% z tych przestępstw dokonują obywatele Ukrainy. 80% przemytników zatrzymanych w pierwszym kwartale tego roku, nielegalnych imigrantów z Białorusi to Ukraińcy i Białorusini. Proszę państwa, od lat Polska – wielokrotnie ostrzegałem, także z tej mównicy – staje się miejscem</utt>
      <utt t="reaction">Dzwonek</utt>
      <utt t="norm">, gdzie zadomawia się przestępczość zorganizowana z Ukrainy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Witold Tumanowicz, Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Ponad 90% imigrantów szturmujących granicę Polski z Białorusią posiada rosyjską wizę – poinformował premier Donald Tusk. Potwierdza się teza, że sytuacja na granicy z Białorusią to element wojny hybrydowej, tymczasem nieodpowiedzialne zachowanie posłów KO, a także głosowanie przeciwko budowie muru na granicy – 174 posłów KO, Trzeciej Drogi i Lewicy – pokazuje, że nabrali się na uchodźców, którzy byli i są imigrantami instrumentalnie wykorzystywanymi przez białoruskie i rosyjskie służby. Politycy obecnej większości rządowej atakowali Straż Graniczną i Wojsko Polskie. Konfederacja od początku stała murem za polskim mundurem i popierała uszczelnienie polskich granic. Wszystkie inne partie są proimigracyjne, nawet poprzedni rząd PiS, który, przypomnę, miał w planach sprowadzenie nawet 800 tys. migrantów rocznie. Pamiętajcie o tym, rodacy, 9 czerwca. Wszyscy kandydaci Konfederacji z pewnością będą dbać o polskie interesy i polski interes narodowy. Wymienię tylko kilku liderów: Krystian Kamiński – lider okręgu Warszawa i zagranica, Anna Bryłka – liderka okręgu wielkopolskiego, Piotr Lisiecki</utt>
      <utt t="reaction">Dzwonek</utt>
      <utt t="norm">– lider okręgu warmińsko-mazurskiego, Tomasz Buczek – lider okręgu podkarpackiego, Magdalena Sosnowska – liderka okręgu zachodniopomorsko-lubuskiego. 9 czerwca wysyłamy do europarlamentu polską drużynę. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Odliczymy od czasu antenowego. Pan poseł Patryk Gabriel.</utt>
      <utt t="interrupt" by="Głos z sali">Nie ma.</utt>
      <utt t="norm">Pan poseł Jacek Niedźwiedzki, Koalicja Obywatelska. Bardzo proszę.</utt>
    </speech>
    <speech speaker="Poseł Jacek Niedźwiedzki">
      <utt t="norm">Szanowny Panie Marszałku! Wysoka Izbo! Dziś chciałbym poruszyć temat szkół branżowych II stopnia, które są szczególnie atrakcyjne dla osób chcących rozwijać swoje umiejętności zawodowe i jednocześnie mieć możliwość uzyskania matury. Niestety dostęp do tych placówek jest w dużej mierze ograniczony. W Polsce funkcjonuje obecnie ok. 200 takich szkół. W województwie podlaskim jest ich osiem, w moich rodzinnych Suwałkach nie ma ani jednej. Mimo ustawowych gwarancji część absolwentów tzw. branżówek I stopnia nie może kontynuować nauki, bowiem w pobliżu ich miejsca zamieszkania nie utworzono szkoły II stopnia albo nie prowadzi się kształcenia w konkretnym zawodzie. Problem dotyka zwłaszcza absolwentów, którzy ukończyli naukę w wieku 17 lat i którzy co do zasady powinni kontynuować swoją edukację. Zazwyczaj wybierają liceum dla dorosłych. Nauczyciele bezpośrednio zainteresowani tematem zwracają uwagę, iż jednym z powodów takiego stanu rzeczy są zawyżone ich zdaniem limity przyjęcia do szkół branżowych II stopnia.</utt>
      <utt t="reaction">Dzwonek</utt>
      <utt t="norm">Liczba chętnych w danym zawodzie musi bowiem wynosić co najmniej 20 osób. Dlatego też w imieniu nauczycieli, ale przede wszystkim uczniów chciałbym zwrócić się o podjęcie działań zwiększających dostępność szkół branżowych II stopnia. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Waldemar Andzel, Prawo i Sprawiedliwość.</utt>
    </speech>
    <speech speaker="Poseł Waldemar Andzel">
      <utt t="norm">Panie Marszałku! Wysoka Izbo! Dzisiejsze oświadczenie mam w sprawie gratulacji dla Tajwanu z okazji zaprzysiężenia prezydenta Lai i wiceprezydent Hsiao. Z tego miejsca, jako wiceprzewodniczący Polsko-Tajwańskiego Zespołu Parlamentarnego i w poprzedniej kadencji jako przewodniczący tego zespołu polsko-tajwańskiego – nadmienię, że to jest największy z zespołów parlamentarnych – pragnę złożyć serdeczne gratulacje z okazji zaprzysiężenia nowemu prezydentowi Tajwanu panu Lai i pani wiceprezydent Hsiao. Polska i Tajwan jako podobnie myślący partnerzy podzielają te same wartości, takie jak demokracja i wolność. Życzę państwu i mieszkańcom Tajwanu prężnego wzrostu gospodarczego, rozwoju oraz pokoju. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Szymon Giżyński, chyba nieobecny. Pan poseł Mariusz Krystian, Prawo i Sprawiedliwość.</utt>
      <utt t="interrupt" by="Poseł Mariusz Krystian">Obecny.</utt>
      <utt t="norm">Zapraszamy na mównicę.</utt>
    </speech>
    <speech speaker="Poseł Mariusz Krystian">
      <utt t="norm">Panie Marszałku! Wysoka Izbo! W ostatnich tygodniach serwisy prasowe podawały informacje o planach restrukturyzacji Poczty Polskiej i zwolnieniach, jak się planuje, szacuje, 5 tys. pracowników. Związki zawodowe mówią nawet o 10 tys. pracowników, co będzie skutkowało nie tylko dramatami pracowniczymi, ale również ograniczeniami i likwidacją placówek pocztowych oraz filii placówek pocztowych, zwłaszcza w małych miejscowościach. I tak też się dzieje. Zgłosili się do mnie mieszkańcy Krzeszowa w gminie Stryszawa, powiat suski, którzy protestują przeciwko planom likwidacji i ograniczenia działalności placówki pocztowej w tej miejscowości. Tak rzeczywiście jest. Wiele starszych osób zostanie pozbawionych świadczenia usług ze strony Poczty Polskiej, co jest prawdziwym dramatem. Trzeba pamiętać o tym, że nie każdy ma samochód, nie każdy ma również możliwość korzystania ze sprawnej komunikacji publicznej. Dlatego wnioskuję o utrzymanie wszystkich placówek pocztowych i filii placówek pocztowych</utt>
      <utt t="reaction">Dzwonek</utt>
      <utt t="norm">, zwłaszcza w tych najmniejszych miejscowościach. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Bartłomiej Dorywalski, Prawo i Sprawiedliwość.</utt>
    </speech>
    <speech speaker="Poseł Bartłomiej Dorywalski">
      <utt t="norm">Panie Marszałku! Wysoka Izbo! „Tylko pod krzyżem, tylko pod tym znakiem/ Polska jest Polską, a Polak Polakiem”. Od epoki pierwszych chrześcijan krzyż był znakiem wiary w Boga. Otaczany szczególną czcią i uwielbieniem towarzyszy nam od początku polskiej państwowości, który miał miejsce wraz z chrztem Mieszka I. Z krzyżem walczyli przedstawiciele komunistycznej władzy. W bieżącym roku upływa 40. rocznica strajku okupacyjnego w obronie krzyży usuniętych z sal lekcyjnych w dawnym Zespole Szkół Zawodowych we Włoszczowie. Protest kilkuset uczniów stał się swoistego rodzaju symbolem nierównej walki o chrześcijańskie wartości, a ich postawa stała się wzorem do naśladowania dla następnych pokoleń. W odwecie wielu uczestników strajku zostało pozbawionych praw uczniowskich, relegowanych ze szkoły czy niedopuszczonych do matury, co zaważyło na ich całym dorosłym życiu. Za kierowanie protestem zostali skazani księża Marek Łabuda i Andrzej Wilczyński. Dziś, 40 lat później, z ogromnym niezrozumieniem, a wręcz zażenowaniem obserwujemy decyzję władz Warszawy w sprawie usunięcia krzyża z obiektów użyteczności publicznej</utt>
      <utt t="reaction">Dzwonek</utt>
      <utt t="norm">, co stanowi de facto powielenie działania komunistycznej władzy. Krzyż zawsze stanowił fundament naszej państwowości. Pozbycie się jego wieszczy upadek nie tylko wartości, ale Polski takiej, w jakiej przez pokolenia żyli nasi przodkowie. Pytanie, do czego zmierzamy. Do laicyzacji państwa, do pseudonowoczesności? Quo vadis, Polonia?</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Andrzej Gawron, Prawo i Sprawiedliwość.</utt>
    </speech>
    <speech speaker="Poseł Andrzej Gawron">
      <utt t="norm">Panie Marszałku! Wysoka Izbo! Krzyż to symbol bezgranicznej miłości Boga do ludzi. To również symbol ważny dla naszej państwowości, którą datujemy na rok 966, w którym nastąpił chrzest Polski. Przez całe wieki, zgodnie z dewizą: Bóg, honor, ojczyzna, krzyż stał się nierozerwalnym elementem naszej narodowej tożsamości. Również cywilizacja europejska budowała się na trzech filarach: prawie rzymskim, filozofii greckiej i chrześcijańskiej religii. Polska to kraj, gdzie w nawet najmniejszej miejscowości spotkamy krzyż – przy drodze, w kapliczce czy w kościele. Ten symbol nie obraża, nic nie odbiera, nie wyklucza i niczego nie narzuca. Dla wierzących jest symbolem wiary, a dla niewierzących może być znakiem wielkiej i szlachetnej tradycji kulturowej. Ojciec Święty Jan Paweł II 6 czerwca 1997 r., odprawiając mszę świętą w Zakopanem, u stóp Giewontu, na którym od wieku stoi krzyż, mówił: Umiłowani bracia i siostry</utt>
      <utt t="reaction">Dzwonek</utt>
      <utt t="norm">, nie wstydźcie się krzyża. Starajcie się na co dzień podejmować krzyż i odpowiadać na miłość Chrystusa. Brońcie krzyża. Nie pozwólcie, by imię Boże było obrażane w naszych sercach i w życiu społecznym. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pani poseł Marzena Anna Machałek, Prawo i Sprawiedliwość.</utt>
    </speech>
    <speech speaker="Poseł Marzena Anna Machałek">
      <utt t="norm">Dziękuję. Panie Marszałku! Wysoka Izbo! 20 maja odbyło się w Belwederze bardzo ważne forum, forum dotyczące rozwiązywania problemów dzieci i młodzieży, problemów psychicznych, które ostatnio uległy nasileniu. Jest to związane z różnymi przyczynami, m.in. z kryzysem wartości, zmianami cywilizacyjnymi. Przyczyniła się do tego także pandemia. Chciałabym bardzo podziękować prof. Markowi Rymszy za to ważne przedsięwzięcie, w którym mogliśmy rozmawiać o przyczynach kryzysu u dzieci i młodzieży, a także omówić, jaka jest rola szkoły w rozwiązywaniu tych kwestii. I chciałabym dodać, że rząd Prawa i Sprawiedliwości wprowadził coś, co jest historyczne, a więc standardy zatrudnienia nauczycieli specjalistów w szkołach. Zwiększono właściwie to zatrudnienie o 140%.</utt>
      <utt t="reaction">Dzwonek</utt>
      <utt t="norm">I mogę powiedzieć z satysfakcją, może taką lekką, ale jednak, odnotować, że statystyki Policji stwierdzają, że została zahamowana skokowa fala samobójstw wśród dzieci i młodzieży, a także ograniczona fala prób samobójczych. To bardzo ważne działania. I myślę, że tego typu dyskusja, a także szukanie rozwiązań, by te dzieci i młodzież, którzy doświadczają problemów, mogli dostać odpowiednią opiekę. Tak że bardzo dziękuję panu profesorowi, że takie spotkanie mogło się odbyć. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję. Pan poseł Sławomir Skwarek, Prawo i Sprawiedliwość.</utt>
    </speech>
    <speech speaker="Poseł Sławomir Skwarek">
      <utt t="norm">Panie Marszałku! Wysoka Izbo! Ponad 100 uczestników z kilku szkół wzięło dziś udział w dziesiątej już sztafecie niepodległości śladami ks. gen. Stanisława Brzóski, aby uczcić tych, którzy walczyli w imię Boga za wolność naszą i waszą. To wydarzenie organizuje Zespół Szkół w Krynce im. Powstańców Styczniowych, na czele z panem dyrektorem Wojciechem Sobolewskim, Wileński Hufiec Maryi oraz Związek Harcerstwa Polskiego. Sztafeta po pokonaniu 70 km trasy dotarła do Sokołowa Podlaskiego. To tam w dzień targowy 23 maja 1865 r. w obecności 10 tys. ludzi został wykonany wyrok rosyjskiego polowego sądu wojennego. Ks. gen. Stanisław Brzóska, naczelny kapelan powstania styczniowego, został powieszony wraz ze swoim adiutantem.</utt>
      <utt t="reaction">Dzwonek</utt>
      <utt t="norm">Dziś w tym symbolicznym miejscu młodzież uczestnicząca w sztafecie rozwinęła flagę Polski o długości 123 m, złożyła kwiaty pod pomnikiem. Tu, z tego miejsca, szanowni państwo organizatorzy, nauczyciele, opiekunowie, a przede wszystkim wy, młodzieży uczestnicząca, chciałbym wam jeszcze raz podziękować i pogratulować. Przyczyniacie się do kultywowania pamięci o księdzu generale i bohaterach powstania styczniowego. W tych trudnych czasach, gdy wróg ze Wschodu nadal nam zagraża, stajecie się strażnikami pamięci i wolności. Do zobaczenia za rok. Czuwaj! Cześć ich pamięci! Chwała bohaterom!</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Władysław Dajczak, Prawo i Sprawiedliwość.</utt>
    </speech>
    <speech speaker="Poseł Władysław Dajczak">
      <utt t="norm">Szanowny Panie Marszałku! Wysoka Izbo! 15 maja tego roku w Parku Narodowym „Ujście Warty” w budynku muzealno-edukacyjnym zebrała się senacka Komisja Klimatu i Środowiska. Jednym z tematów, które były poruszane, było utworzenie parku narodowego w Dolinie Dolnej Odry. Odra to jest rzeka, która wymaga inwestycji, w przypadku której jest wymagane przywrócenie żeglowności. Mówią o tym przedsiębiorcy polscy, niemieccy, czescy, zorganizowani w Unii Izb Łaby i Odry. Zresztą takie inwestycje państwo polskie już podjęło. Wykonano wiele śluz, zapór, polderów, aby podnieść poziom rzeki Odry, żeby żeglowność mogła być przywrócona. Niestety od kilku miesięcy te prace próbują blokować władze Brandenburgii i oczywiście ekolodzy niemieccy. Tak się jakoś dzieje, że kiedy Polska chce podejmować ważne inwestycje</utt>
      <utt t="reaction">Dzwonek</utt>
      <utt t="norm">rozwojowe, wtedy Niemcy biorą na sztandary właśnie ekologię. Nie może być tak, że gdy Polska chce prowadzić inwestycje prorozwojowe, to musimy patrzeć na to, czy Berlin nam przyklaśnie, czy Brandenburgia będzie z tego zadowolona. To są ważne inwestycje dla Polski, dla rozwoju i Polacy powinni je podejmować niezależnie od tego, czy Niemcom się to podoba, czy się nie podoba.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Michał Pyrzyk, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Michał Pyrzyk">
      <utt t="norm">Dziękuję. Szanowny Panie Marszałku! Wysoka Izbo! Z radością odbieram informację, że Ministerstwo Finansów planuje reformę dotyczącą finansowania samorządów gminnych i zmian metod ich subwencjonowania. W założeniach pojawia się pojęcie subwencji ekologicznej, która ma być zadośćuczynieniem za utracone dochody na terenach objętych formą ochrony przyrody. Założenia reformy może nie tyle budzą wątpliwości burmistrzów i wójtów, ile mnożą pytania, czy ta subwencja ekologiczna będzie dotyczyła tylko tych najwyższych form ochrony przyrody, jak rezerwat czy park narodowy, czy też będą brane pod uwagę te niższe formy, jak park krajobrazowy czy obszar Natura 2000. Dla przykładu moja rodzinna gmina Pyzdry czy też gminy Lądek, Zagórów, Rzgów, Golina, na których terenie jest wyznaczony Nadwarciański Park Krajobrazowy, nie mogą uzyskiwać wpływów do swoich budżetów z tytułu podatków</utt>
      <utt t="reaction">Dzwonek</utt>
      <utt t="norm">, np. z farm wiatrowych czy innych inwestycji lokalizacyjnie niedopuszczalnych na tych obszarach. Byłoby wskazane, aby straty tych gmin z racji ustanowienia na ich terenach parków krajobrazowych czy obszarów Natura 2000 były również wyrównywane subwencją ekologiczną. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pani poseł Teresa Pamuła, Prawo i Sprawiedliwość.</utt>
    </speech>
    <speech speaker="Poseł Teresa Pamuła">
      <utt t="norm">Panie Marszałku! Wysoka Izbo! 8 maja prezydent Warszawy Rafał Trzaskowski podpisał zarządzenie, za pomocą którego walczy z krzyżem. Chciałabym przeczytać fragment homilii, którą wygłosił święty Jan Paweł II dnia 3 czerwca 1991 r. w Lubaczowie: Wiara i szukanie świętości jest sprawą prywatną tylko w tym sensie, że nikt nie zastąpi człowieka w jego osobistym spotkaniu z Bogiem, że nie da się szukać i znajdować Boga inaczej niż w prawdziwej wewnętrznej wolności. Ale Bóg nam powiada: bądźcie świętymi, ponieważ ja sam jestem święty. On chce swoją świętością ogarnąć nie tylko poszczególnego człowieka, ale również całe rodziny i inne ludzkie wspólnoty, również całe narody i społeczeństwa. Dlatego postulat neutralności światopoglądowej jest słuszny głównie w tym zakresie, że państwo powinno</utt>
      <utt t="reaction">Dzwonek</utt>
      <utt t="norm">chronić wolność sumienia i wyznania wszystkich swoich obywateli, niezależnie od tego, jaką religię i światopogląd oni wyznają. Postulat, żeby do życia społecznego, państwowego w żaden sposób nie dopuszczać wymiaru świętości, jest postulatem ateizowania państwa i życia społecznego i niewiele ma wspólnego ze światopoglądową neutralnością. Zarazem więc my, katolicy, prosimy o wzięcie pod uwagę naszego punktu widzenia: że bardzo wielu spośród nas czułoby się nieswojo w państwie, z którego struktur wyrzucono by Boga, a to pod pozorem światopoglądowej neutralności. To mówił święty Jan Paweł II 3 czerwca 1991 r. w Lubaczowie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Filip Kaczyński, Prawo i Sprawiedliwość.</utt>
    </speech>
    <speech speaker="Poseł Filip Kaczyński">
      <utt t="norm">Szanowny Panie Marszałku! Wysoka Izbo! Temat dzisiejszej informacji bieżącej to jest skandal. Podburzanie jednego przeciwko drugiemu w obliczu pełnoskalowego konfliktu za naszą granicą to jest powód do dumy dla obcej agentury. Wstyd, koalicjo 13 grudnia. Potrzeba wam było 3 lat, żeby zrozumieć, że zagrożenie na granicy polsko-białoruskiej jest realne, a mur jest forsowany na rozkaz Putina i Łukaszenki. Gdzie jest dzisiaj pan poseł Szczerba? Gdzie jest dzisiaj pan poseł Joński? Nie wstyd wam? Polacy pamiętają, jak przyjechaliście z pizzą, a wasz kolega Sterczewski bawił się w chowanego. To jest właśnie wasz poziom dbałości o bezpieczeństwo Polski. Poseł wnioskodawca Borys Budka ośmielił się powiedzieć w TVP Info, że wyobraża sobie wniosek o delegalizację PiS. Mówił to w telewizji, która siłowo przejęta przez pułkownika</utt>
      <utt t="reaction">Dzwonek</utt>
      <utt t="norm">Sienkiewicza pospiesznie usuwała ze swojego archiwum odcinki „Resetu”, dokumentu opierającego się na materiałach dowodowych, które jednoznacznie wskazują na prorosyjską politykę pierwszych rządów PO–PSL. Taka jest prawda.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Artur Szałabawka, Prawo i Sprawiedliwość.</utt>
    </speech>
    <speech speaker="Poseł Artur Szałabawka">
      <utt t="norm">Panie Marszałku! Wysoka Izbo! Z bardzo dużym zaniepokojeniem słyszę o tym, że środki z KPO, które miały być przeznaczone na konkretne przedsięwzięcia, mają być przez rząd koalicji 13 grudnia zrewidowane. Szanowni Państwo! Włos się jeży na głowie, gdy słyszę, że z tej pożyczki z KPO 1,6 mld zł to mają być pieniądze przeznaczone na państwowe dopłaty do aut elektrycznych. W ogóle już tego nie rozumiem, szanowni państwo. To dla mnie jakiś skandal: dopłata do używanych elektryków ma wynieść 40 tys. zł, a do nowych – 30 tys. zł, czyli mniej. Tak, to nie żart: do nowych – mniej, do starych, niemieckich – więcej. Wiadomo, że Niemcy mają duży problem z utylizacją używanych aut elektrycznych. Niektórzy mówią, że w przypadku niektórych tych aut jest tak, że jak Niemiec wsiądzie, to do kościoła nawet nie dojedzie, więc muszą tych wyczerpanych akumulatorów się pozbyć. Wiadomo, że Niemcy produkują najwięcej tych samochodów. Przekonali się, że one są awaryjne, niebezpieczne, coraz mniej Niemców je kupuje, więc tych starych trzeba się pozbyć.</utt>
      <utt t="reaction">Dzwonek</utt>
      <utt t="norm">Mamy tutaj cały ten szmelc, który niedługo może znaleźć się w Polsce. I będziemy mieli bardzo duży problem z utylizacją niemieckich elektryków. Co to za deal? Kto to zrobił? Chyba rząd niemiecki z rządem polskim.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Ewa Leniart, Prawo i Sprawiedliwość.</utt>
    </speech>
    <speech speaker="Poseł Ewa Leniart">
      <utt t="norm">Szanowny Panie Marszałku! Wysoka Izbo! Wobec rozlicznych interwencji wyborców Platformy Obywatelskiej z terenu województwa podkarpackiego dotyczących braku dostępności posłów tego ugrupowania dla swoich wyborców, pragnę przypomnieć, że obowiązki posła i senatora reguluje ustawa z dnia 9 maja 1996 r. o wykonywaniu mandatu posła i senatora. Ustawa jasno precyzuje obowiązki posłów do angażowania się w pracę Sejmu oraz jego organów, także nakazuje obowiązek wnoszenia interpelacji i zapytań poselskich. Ale poseł ma także obowiązki organizowania dyżurów poselskich, przyjmowania interesantów, udzielania porad prawno-administracyjnych. Pragnę zatem o tym obowiązku przypomnieć kolegom posłom z Platformy Obywatelskiej. Mając na uwadze zobowiązanie ze strony wyborców z Podkarpacia oświadczam, że prawo regulujące prawa i obowiązki posłów</utt>
      <utt t="reaction">Dzwonek</utt>
      <utt t="norm">i senatorów jest powszechnie obowiązujące i na równi dotyczy posłów opozycji, jak i koalicji rządzącej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Krystian Łuczak, Koalicja Obywatelska.</utt>
    </speech>
    <speech speaker="Poseł Krystian Łuczak">
      <utt t="norm">Panie Marszałku! Wysoka Izbo! Od kilku lat z przyjaciółmi wspieramy działania zainicjowane przez Kulczyk Foundation i fundację „Różowa Skrzyneczka” na rzecz walki z wykluczeniem, ubóstwem i tabu menstruacyjnym w ramach akcji ułatwiającej dostęp do bezpłatnych środków higienicznych w placówkach edukacyjnych, medycznych i instytucjach publicznych. Jak wiemy, menstruacja jest w naszym kraju jeszcze zbyt często tematem tabu, tymczasem troska i upowszechnianie wiedzy o zdrowiu menstruacyjnym to istotny element dbania o zdrowie psychiczne nastolatek. Dlatego jako posłanki i posłowie musimy dążyć do wprowadzenia zmian systemowych, które z kolei podniosą poziom edukacji, zapewnią równy dostęp do wiedzy i w konsekwencji przyczynią się do zniesienia wykluczenia, ubóstwa oraz tabu menstruacyjnego w Polsce. 28 maja obchodzimy Dzień Higieny Menstruacyjnej. To idealny moment na rozpoczęcie dyskusji o właściwej edukacji i zaprzestaniu stygmatyzacji z powodu menstruacji. W wielu szkołach, placówkach medycznych i miejscach publicznych, w tym także w Sejmie, znajdują się tzw. różowe skrzyneczki. Zapewniają one dostęp do bezpłatnych środków higienicznych.</utt>
      <utt t="reaction">Dzwonek</utt>
      <utt t="norm">To jednak dopiero początek drogi, dlatego już dziś zachęcam państwa do przełamywania tabu i okazania swego wsparcia dla zapewnienia rozwiązań systemowych regulujących kwestie wykluczenia i skutecznej walki z ubóstwem menstruacyjnym w Polsce. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Tak.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Zbigniew Dolata, Prawo i Sprawiedliwość.</utt>
    </speech>
    <speech speaker="Poseł Zbigniew Dolata">
      <utt t="norm">Panie Marszałku! Wysoka Izbo! Temat dzisiejszej informacji bieżącej to jest początek operacji specjalnej zarządzonej przez najbardziej prorosyjskiego polskiego polityka Donalda Tuska. To operacja specjalna, której celem jest przedstawienie Prawa i Sprawiedliwości jako opcji prorosyjskiej, co jest zupełnie bezczelnym kłamstwem. Centralnym punktem tej operacji jest przedstawienie Antoniego Macierewicza jako najbardziej prorosyjskiego polityka, a jest on wszakże politykiem, który ma największe zasługi w zwalczaniu rosyjskiej agentury w Polsce, rosyjskich wpływów w Polsce. Czemu to służy? Służy to złamaniu społecznej percepcji tego, co się w Polsce dzieje, wprowadzeniu społeczeństwa w błąd w absolutnie bezczelny rosyjski sposób</utt>
      <utt t="reaction">Dzwonek</utt>
      <utt t="norm">, tak jak to robi Ławrow, tak jak to robi Putin. Ale z Polakami, panie Donaldzie Tusk, ten numer się nie uda. Ta operacja się nie uda. Upadnie tak, jak próba zdobycia Kijowa w ciągu pierwszych 3 dni przez wojska rosyjskie. Zakończy się klęską.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pan poseł Krzysztof Mulawa, Konfederacja.</utt>
    </speech>
    <speech speaker="Poseł Krzysztof Mulawa">
      <utt t="norm">Panie Marszałku! Wysoka Izbo! I kwartał 2023 r., roku wyborczego – Prawo i Sprawiedliwość zgłasza potrzebę powołania komisji do spraw wpływów rosyjskich. 3 miesiące przed wyborami prace się rozpoczynają. Jakich mogliśmy oczekiwać efektów po 3 miesiącach? Żadnych. Mamy kolejny, 2024 r., również rok wyborczy. Również jest pomysł, teraz z drugiej strony, powołania komisji ds. wpływów rosyjskich. Czego możemy oczekiwać? Dokładnie tego samego – niczego. Tymczasem na komendzie Policji odpowiedniej dla tego miejsca, komendzie Policji Warszawa Śródmieście, ani widu ani słychu. Ani pan Kaczyński, ani pan Tusk nie zgłosili żadnego agenta. Szanowny PO-PiS-ie! Przestańcie bawić się emocjami Polaków.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pan poseł Jarosław Zieliński Prawo i Sprawiedliwość.</utt>
    </speech>
    <speech speaker="Poseł Jarosław Zieliński">
      <utt t="norm">Nie starczyło czasu na moją wypowiedź w punkcie: Informacja bieżąca, w związku z czym nawiązuję do tamtego tematu. Koalicja Obywatelska usiłuje grzechy swojej polityki prorosyjskiej przerzucić na Prawo i Sprawiedliwość według scenariusza pisanego, jak można podejrzewać, przez służby, i to raczej nie polskie. Przypomnijmy parę faktów. Chcemy dialogu z Rosją, taką jaka ona jest – to Donald Tusk w exposé w Sejmie w 2007 r. Potem jego polityka resetu. To rozdzielenie pod wpływem Rosji i we współdziałaniu z nią wizyty premiera Donalda Tuska i prezydenta Rzeczypospolitej śp. Lecha Kaczyńskiego, co skończyło się tragedią w Smoleńsku. Następnie oddanie śledztwa smoleńskiego i dowodów w sprawie: wraku samolotu, czarnych skrzynek Rosji, odwiecznemu wrogowi Polski. Osłabianie potencjału obronnego Polski, likwidacja jednostek wojskowych już po agresji rosyjskiej na Gruzję w 2008 r. i po ostrzeżeniach śp. prezydenta Lecha Kaczyńskiego. Obrona przywilejów służb PRL-owskich działających przecież na rzecz</utt>
      <utt t="reaction">Dzwonek</utt>
      <utt t="norm">Związku Sowieckiego. Wspólna konferencja z Ławrowem zorganizowana przez ministra Sikorskiego. Można tutaj byłoby przywoływać cały szereg innych zdarzeń. Jeden wniosek z tego wynika: Donald Tusk jest najbardziej prorosyjskim i zarazem najbardziej proniemieckim premierem w dziejach w Polski i to wcale nie jest żadna sprzeczność. Jedno z drugim się nie wyklucza niestety.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł Marcelina Zawisza, Lewica.</utt>
    </speech>
    <speech speaker="Poseł Marcelina Zawisza">
      <utt t="norm">Szanowny Panie Marszałku! Wysoka Izbo! W ostatnich dniach doszło do tragicznego działania. Do czegoś, co można określić w zasadzie jako bezdennie głupie. Nie da się tego usprawiedliwić, nie da się tego zrozumieć, nie da się tego w żaden sposób opisać innymi słowami. Rząd postanowił wyrzucić do kosza 140 mln euro z Krajowego Planu Odbudowy, które miały być przekazane na produkcję leków i substancji czynnych w naszym kraju. Kiedy premier Kosiniak-Kamysz z tej mównicy sejmowej pięknie mówił o bezpieczeństwie naszego kraju, jak zapewnić to bezpieczeństwo, mówił o różnych obszarach. Ale jednym z tych obszarów, o czym wiemy od momentu pandemii, jest bezpieczeństwo lekowe, czyli to, żebyśmy jako Europa, ale przede wszystko jako Polska mogli zapewnić naszym mieszkańcom i mieszkankom</utt>
      <utt t="reaction">Dzwonek</utt>
      <utt t="norm">dostęp do antybiotyków, leków na cukrzycę, na nadciśnienie, leków przeciwbólowych czy onkologicznych. Musimy korzystać ze wszystkich środków, które możemy pozyskać na produkcję API w naszym kraju. Mogliśmy uruchomić pięć linii produkcyjnych API. Nie uruchomimy z tych pieniędzy ani jednej. Co więcej, krajowi producenci leków nie wiedzieli o tej decyzji, dowiedzieli się o niej z mediów wbrew zapewnieniom Ministerstwa Rozwoju i Technologii. Takiego działania nie da się inaczej określić jak działanie przeciwko państwu polskiemu i polskim obywatelom. Mam nadzieję, że to działanie zostanie wycofane i te pieniądze do Polski trafią. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękuję bardzo. Pan poseł Rafał Weber, Prawo i Sprawiedliwość.</utt>
    </speech>
    <speech speaker="Poseł Rafał Weber">
      <utt t="norm">Dziękuję bardzo. Panie Marszałku! Wysoka Izbo! Maj to miesiąc, w którym tradycyjnie oddajemy honor i cześć strażakom zawodowym, ale również druhnom i druhom z ochotniczych straży pożarnych. W maju odbywają się uroczyste apele, jubileusze i inne wydarzenia, na które jesteśmy zapraszani i na których możemy osobiście i bezpośrednio podziękować za poświęcenie i gotowość, za ratowanie ludzkiego zdrowia, życia i mienia. Ale mównica sejmowa też jest odpowiednim miejscem, żeby to zrobić. Drogie Druhny i Druhowie! Strażacy Zawodowi! Bardzo gorąco, z serca dziękujemy wam za wszystko to, co robicie na rzecz utrzymania bezpieczeństwa lokalnej społeczności. Jako mieszkaniec Podkarpacia w sposób szczególny dziękuję strażakom ochotnikom i strażakom zawodowym z naszego województwa, województwa frontowego, jeżeli chodzi o działania wojenne. U nas ten wysiłek w ostatnich miesiącach musiał być naprawdę bardzo duży. Mówię o wysiłku wszystkich służb mundurowych oczywiście, w tym strażaków ochotników i strażaków zawodowych.</utt>
      <utt t="reaction">Dzwonek</utt>
      <utt t="norm">Dziękuję za to, że kultywujecie nasze tradycje, naszą kulturę, że nie boicie się wyznawać naszej wiary. Jesteście rycerzami św. Floriana i niech św. Florian błogosławi wam w każdym wyjeździe. Wracajcie cali i zdrowi. Wszystkiego dobrego również w życiu osobistym. Szczęść wam Boże!</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo. Pani poseł Alicja Chybicka, Koalicja Obywatelska.</utt>
    </speech>
    <speech speaker="Poseł Alicja Chybicka">
      <utt t="norm">Dziękuję bardzo, panie marszałku. Nie miałam zamiaru wygłaszać dzisiaj oświadczenia, ale dostałam list w dniu dzisiejszym – chcę pokazać do kamery – ze zdjęciem dziecka, które zwróciło się do mnie z błaganiem o niebagatelną pomoc. Aby zatrzymać postęp choroby, konieczne jest zastosowanie terapii genowej, która dostępna jest w Stanach – tak piszą rodzice tego dziecka. Leczenie będzie kosztowało 14,6 mln, dlatego błagamy o pomoc. Jeśli nie zbierzemy tych pieniędzy, to Krzyś w wieku 8 lat będzie zależny od wózka inwalidzkiego. Już teraz Krzyś samodzielnie nie przejdzie więcej niż 150 m. Codziennie widzimy, jak choroba postępuje i łamie nam to serca. Przy życiu trzymają go sterydy. Każdej nocy budzi nas krzyk. Krzysiu ma bardzo mocne skurcze nóżek, które powstrzymuje jedynie masowanie. Do tego dochodzą problemy kardiologiczne.</utt>
      <utt t="reaction">Dzwonek</utt>
      <utt t="norm">Każda nawet najdrobniejsza infekcja kończy się zapaleniem płuc. Nie będę czytać dalej, bo list jest długi. To jest choroba Duchenne’a, czyli choroba rzadka. 5 czerwca o godz. 11 w sali 312U będzie spotkanie 60 organizacji pozarządowych zajmujących się chorobami rzadkimi. Serdecznie zapraszam jeszcze wszystkich tych, do których informacja ta nie dotarła. Będę myśleć, jak można pomóc temu dziecku. Nie ma chyba innego wyjścia, tylko te prawie 15 mln trzeba zebrać od ludzi dobrej woli. Dziękuję bardzo.</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo za ten dramatyczny apel. Pani poseł Klaudia Jachira, Koalicja Obywatelska.</utt>
    </speech>
    <speech speaker="Poseł Klaudia Jachira">
      <utt t="norm">Panie Marszałku! Wysoka Izbo! 4 czerwca 1989 r. to jedna z najważniejszych dat naszej najnowszej historii. To wtedy dokonało się bezkrwawe, pokojowe przejście z dyktatury do demokracji. To tak rzadkie zjawisko w naszej historii, że ten radosny dzień ustawowo powinien być dniem wolnym od pracy. Mam nadzieję, że niedługo tak się stanie. Potrzebujemy upamiętnić tę datę tym bardziej teraz, gdy odsunęliśmy od władzy tych, którzy podważali znaczenie tej bezkrwawej transformacji, którzy być może nasz największy sukces w historii Polski chcieliby przekuć w porażkę. Tymczasem wróćmy do tej daty sprzed 35 lat, bo myślę, że czasem ucieka nam skala tego sukcesu. Po 45 latach totalitaryzmu władza, która ma milicję, wojsko i rosyjską armię stacjonującą w Polsce, sama z siebie ustępuje i idzie na kompromis. 4 czerwca dochodzi do pierwszych od II wojny światowej częściowo</utt>
      <utt t="reaction">Dzwonek</utt>
      <utt t="norm">wolnych wyborów. Wolnych wyborów, o które bezskutecznie walczyły całe pokolenia w kolejnych zrywach, w 1956 r., 1968 r., 1970 r. i 1980 r. Mimo że wtedy, 4 czerwca, miałam tylko rok i 4 dni, to dzięki tej pokojowej zmianie mogłam już dorastać w wolnym kraju, na własne oczy widzieć wejście Polski do Unii i do NATO. Nie musiałam już stać w kolejkach jak moi rodzice czy wysłuchiwać tępej propagandy władzy. Mogłam dorastać dumna z ojców III Rzeczypospolitej Polskiej, dziś lekko żałując, że tak mało dopuszczono wtedy kobiet do tej zmiany, ale to temat na zupełnie inną dyskusję. 4 czerwca zeszłego roku szliśmy ulicami Warszawy po zwycięstwo. W tym roku doceńmy odzyskaną wolność: tę w 1989 r. i tę 15 października. Spotkajmy się 4 czerwca na placu Zamkowym w Warszawie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Pani poseł, powszechna afirmacja była tego oświadczenia, muszę powiedzieć. Poproszę panią poseł Barbarę Bartuś, Prawo i Sprawiedliwość.</utt>
    </speech>
    <speech speaker="Poseł Barbara Bartuś">
      <utt t="norm">„Nie rzucim ziemi, skąd nasz ród./ Nie damy pogrześć mowy,/ Polski my naród, polski lud,/ królewski szczep piastowy./ Nie damy, by nas gnębił wróg./ Tak nam dopomóż Bóg!/ Tak nam dopomóż Bóg!”. Szanowny Panie Marszałku! Wysoka Izbo! To słowa „Roty” napisanej przez Marię Konopnicką na wiosnę 1908 r. Utwór ten powstał pod wpływem oburzenia prześladowaniami polskości i był odpowiedzią na ustawę rządu pruskiego o przymusowym wywłaszczeniu Polaków z ziemi. Dzisiaj przypada kolejna rocznica urodzin Marii Konopnickiej. Maria Konopnicka urodziła się 23 maja 1842 r. w Suwałkach, a zmarła na zapalenie płuc 8 października 1910 r. w sanatorium we Lwowie. Spoczywa na Cmentarzu</utt>
      <utt t="reaction">Dzwonek</utt>
      <utt t="norm">Łyczakowskim we Lwowie, w panteonie wielkich lwowian. Maria Konopnicka pozostawiła po sobie bogaty dorobek literacki. Jej literacka spuścizna jest nieocenionym źródłem inspiracji i refleksji. Utwory takie jak „Rota” stały się symbolem walki o niepodległość, a w walce o wolność, niepodległość i suwerenność Polakom zawsze pomagał Bóg. Bo „tylko pod krzyżem, tylko pod tym znakiem/ Polska jest Polską, a Polak Polakiem”. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Pani poseł Joanna Wicha, Lewica.</utt>
    </speech>
    <speech speaker="Poseł Joanna Wicha">
      <utt t="norm">Panie Marszałku! Wysoka Izbo! Szanowni Państwo! Dyskutowaliśmy dzisiaj nad Narodowym Programem Chorób Układu Krążenia. Zanim zostałam posłanką, pracowałam przez 30 lat jako pielęgniarka na oddziale pediatrii i kardiologii dziecięcej szpitala przy ul. Litewskiej, a następnie po przeprowadzce przy ul. Żwirki i Wigury w Warszawie. Chcę skorzystać z tej okazji, że Sejm debatuje nad tą bliską mojemu sercu dziedziną i podziękować za ciężką pracę moim kolegom i koleżankom z oddziału: pielęgniarkom, lekarzom, technikom medycznym, techniczkom medycznym, paniom sekretarkom. Dobrze pamiętam, jak ciężka jest wasza praca, z jakimi musicie się zmierzyć na co dzień problemami. Byłam i wciąż czuję się jedną z was. Macie wielką odpowiedzialność. Ratujecie ludzkie życia i mam nadzieję, że dzięki programowi wasze warunki pracy staną się lepsze. Z całego serca was, moja wspaniała ekipo, pozdrawiam. Dziękuję serdecznie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Dziękujemy bardzo. Listę osób zapisanych do oświadczeń zamyka pan poseł Marcin Józefaciuk, Koalicja Obywatelska.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny Panie Marszałku! Wysoka Izbo! Szanowni Uczniowie! Do tego oświadczenia natchnęło mnie oświadczenie pani poseł Leniart, miałem zupełnie co innego przygotowanego. A wstyd to kraść i się obijać – tak mawiały nasze babcie. Art. 7 regulaminu Sejmu wskazuje, że jednym z podstawowych obowiązków posła jest w szczególności udział w pracach komisji sejmowych. Komisji stałych mamy 29. Każdy z posłów i posłanek ma obowiązek uczestniczyć w pracach minimum jednej komisji. Zwolnieni z pracy w komisji są członkowie Rady Ministrów oraz pełniący funkcję sekretarza stanu. Oczywiście można być nieobecnym. Nieobecność na posiedzeniu komisji można usprawiedliwić chorobą, wyjazdem z polecenia Sejmu, zbiegiem posiedzeń komisji czy podkomisji, urlopem udzielonym przez marszałka lub innymi, niemożliwymi do przewidzenia przeszkodami. Jedną ze stałych komisji sejmowych jest Komisja do Spraw Petycji. Zebrała się już ona 19 razy. Większość posłów i posłanek, niezależnie od klubu, do którego należą, tytanicznie pracuje w niej, referując i prowadząc petycje, zarówno indywidualne, jak i zbiorowe, nierzadko dzieląc swoje obowiązki pomiędzy trzy komisje.</utt>
      <utt t="reaction">Dzwonek</utt>
      <utt t="norm">Jest jednak jeden poseł, który będąc członkiem tylko i wyłącznie tej komisji, nie pojawił się ani razu na posiedzeniu komisji, a pismo złożone do przewodniczącego w tej sprawie niemalże 2 miesiące temu wciąż pozostaje bez reakcji. Szanowny szeregowy pośle prawicy, wstyd – a wstyd to kraść i się obijać. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Piotr Zgorzelski">
      <utt t="norm">Bardzo dziękuję. Na tym zakończyliśmy oświadczenia poselskie . Informacja o wpływie interpelacji, zapytań oraz odpowiedzi na nie dostępna jest w Systemie Informacyjnym Sejmu. Na tym kończymy 12. posiedzenie Sejmu Rzeczypospolitej Polskiej. Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 13. posiedzenia Sejmu, zwołanego na dni 12, 13 i 14 czerwca 2024 r., został paniom i panom posłom doręczony. Zamykam posiedzenie Sejmu. Dziękuję najwytrwalszym.</utt>
      <utt t="reaction">Wicemarszałek trzykrotnie uderza laską marszałkowską</utt>
    </speech>
  </content>
</session>

