<?xml version="1.0" ?>
<session source="09_c_ksiazka.pdf">
  <meta>
    <session_no>9</session_no>
    <term_no>10</term_no>
    <session_date>2024-04-12</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Włodzimierz Czarzasty"/>
    <official title="vice_speaker" name="Dorota Niedziela"/>
    <official title="vice_speaker" name="Krzysztof Bosak"/>
  </session_officials>
  <content>
    <speech speaker="Wicemarszałek Włodzimierz Czarzasty">
      <utt t="norm">Wznawiam posiedzenie. Dzień dobry państwu, witam wszystkich. Witam posłanki, posłów, ale witam również uczniów Liceum Ogólnokształcącego im. Emiliana Konopczyńskiego w Warszawie, klasę IIf. Jesteście?</utt>
      <utt t="reaction">Oklaski</utt>
      <utt t="norm">Dobra. Witam także uczniów z I Liceum Ogólnokształcącego im. Kazimierza Wielkiego w Zduńskiej Woli. Jesteście?</utt>
      <utt t="reaction">Oklaski</utt>
      <utt t="norm">Dzień dobry. Zaprosiła was pani posłanka Jolanta Zięba-Gzik, miło. Posłankę też witamy serdecznie. Cześć, cześć.</utt>
      <utt t="reaction">Oklaski</utt>
      <utt t="norm">Dobra, bierzemy się do ciężkiej roboty. Na sekretarzy dzisiejszych obrad powołuję posłów Filipa Kaczyńskiego i Jolantę Niezgodzką. Protokół i listę mówców prowadzić będzie poseł Filip Kaczyński. Bardzo proszę poseł sekretarz o odczytanie komunikatów.</utt>
    </speech>
    <speech speaker="Poseł Sekretarz Jolanta Niezgodzka">
      <utt t="norm">Informuję, że dziś odbędą się posiedzenia Komisji: — Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. – godz. 10, — Mniejszości Narodowych i Etnicznych – godz. 11.30, — Finansów Publicznych – godz. 13.15.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Przystępujemy do rozpatrzenia punktu 16. porządku dziennego: Pierwsze czytanie rządowego projektu ustawy o zmianie ustawy o Krajowej Administracji Skarbowej oraz niektórych innych ustaw (druk nr 268). Proszę sekretarza stanu w Ministerstwie Finansów pana ministra Marcina Łobodę o przedstawienie uzasadnienia projektu ustawy. Panie ministrze, zapraszam pana serdecznie.</utt>
    </speech>
    <speech speaker="Sekretarz Stanu w Ministerstwie Finansów Marcin Łoboda">
      <utt t="norm">Dziękuję bardzo, panie marszałku. Panie Marszałku! Panie i Panowie Posłowie! Mam przyjemność przedstawić projekt ustawy o zmianie ustawy o Krajowej Administracji Skarbowej oraz niektórych innych ustawy, który stanowi implementację dwóch rozporządzeń Parlamentu Europejskiego i Rady, tj. rozporządzenia ustanawiającego obowiązki w zakresie należytej staranności w łańcuchu dostaw unijnych importerów cyny, tantalu i wolframu, ich rud oraz złota pochodzących z obszarów konfliktowych i drugiego rozporządzenia – w sprawie kontroli środków pieniężnych wwożonych do Unii lub wywożonych z Unii Europejskiej. Panie Marszałku! Wysoka Izbo! Tzw. minerały konfliktowe, takie jak cyna, tantal, wolfram i złoto, są wykorzystywane w szczególności w elektronice, motoryzacji, przemyśle lotniczym, oświetleniu, maszynach i oprzyrządowaniu przemysłu oraz w biżuterii. Niejednokrotnie jednak minerały te powiązane są z konfliktami zbrojnymi i łamaniem praw człowieka. To łamanie praw człowieka jest w wielu regionach świata. Przede wszystkim minerały są wydobywane za pomocą niebezpiecznych metod. Prowadzi to również do poważnych problemów zdrowotnych pracowników i degradacji środowiska w społecznościach, w których żyją. Aby kontrolować dochody przemysłu górniczego, brutalne grupy partyzanckie lub siły zbrojne zajmują dany obszar, wykorzystując pracowników i używając dochodów ze sprzedaży minerałów do finansowania dalszych konfliktów. Minerały te są często przedmiotem nielegalnego handlu i aby utrzymać swoją działalność, grupy te sprzeciwiają się wszelkim wysiłkom zmierzającym do osiągnięcia pokoju i podważają je. Należy również zauważyć, że 30% zasobów tych surowców mineralnych znajduje się w krajach afrykańskich, w tym w szczególności w Demokratycznej Republice Konga, Sudanie, Rwandzie, Burundi oraz Tanzanii. Wyzwania wynikające z chęci zapobiegania finansowaniu ugrupowań zbrojnych zostały podjęte przez Unię Europejską i dało to wyraz w rozporządzeniu Parlamentu Europejskiego i Rady ustanawiającym obowiązki w zakresie należytej staranności w łańcuchu dostaw unijnych importerów cyny, tantalu i wolframu oraz ich rud, a także złota pochodzących z obszarów dotkniętych konfliktami i obszarów wysokiego ryzyka. W celu zapewnienia spójności przepisów krajowych z ww. rozporządzeniem unijnym opracowano projekt ustawy, który jest w dniu dzisiejszym przedmiotem pierwszego czytania w Sejmie. W projekcie ustawy została przedstawiona przede wszystkim procedura wykonywania kontroli ex post – nowej instytucji w Krajowej Administracji Podatkowej – wykonywana przez szefa Krajowej Administracji Skarbowej, wobec unijnych importerów konfliktowych minerałów. W Polsce mamy ok. 40 firm, które zajmują się tym procederem. Nowe rozwiązania przyczynią się do większej przejrzystości finansowej transakcji dotyczących konfliktowych minerałów, a unijni importerzy będą mieć obowiązek zagwarantowania, że wszystkie dostawy tych towarów pochodziły z odpowiedzialnych źródeł oraz obszarów nieobjętych konfliktami zbrojnymi. Firmy importujące cynę, tantal, wolfram i złoto powinny uzyskiwać certyfikaty poświadczające, że ich działalność na obszarze objętym konfliktem nie sprzyja eskalacji tego konfliktu i łamaniu praw człowieka. Kontrole prowadzone przez szefa Krajowej Administracji Skarbowej mają na celu zapewnienie, że unijni importerzy minerałów wypełniają obowiązki przede wszystkim w zakresie wdrożenia polityki łańcucha dostaw, zarządzania ryzykiem, audytu przeprowadzanego przez podmiot zewnętrzny oraz dotyczące ujawniania informacji o wdrożeniu należytej staranności w łańcuchu dostaw i praktyk odpowiedzialnego pozyskiwania minerałów. Ta instytucja prawna, kontrola ex post, rozpoczyna się od doręczenia kontrolowanemu upoważnienia i wezwania do przedłożenia dokumentów potwierdzających spełnienie obowiązku, o którym wcześniej wspominałem. W przypadku gdy przedsiębiorca nie przedstawi wymaganych dokumentów w określonym terminie, wówczas organ wzywa do przedstawienia planu działania naprawczego i wdrożenia tego działania, czyli nie ma władczego działania organu podatkowego, tylko najpierw jest wezwanie do odpowiedniego przedstawienia dokumentacji oraz pokazania audytu firm zewnętrznych. To jest pewne novum, które do tej pory nie było stosowane w krajowej administracji podatkowej. Dopiero bierna postawa przedsiębiorcy oraz niespełnienie obowiązków wynikających z unijnych rozporządzeń upoważnia szefa Krajowej Administracji Skarbowej do nałożenia w drodze decyzji administracyjnej kary pieniężnej w wysokości od 1 tys. zł do nawet 500 tys. zł, z tym że oczywiście ta kara jest miarkowana, w zależności od uchybień, skali niedopełnienia oraz czynności, które były wykonywane przez przedsiębiorcę przed nałożeniem tej kary. Ponadto projektowane przepisy regulują na gruncie prawa krajowego kwestie przepływu środków pieniężnych na poziomie unijnym, co jest uregulowane w rozporządzeniu Parlamentu Europejskiego i Rady w sprawie kontroli środków pieniężnych wwożonych do Unii lub wywożonych z Unii. Zadania związane z kontrolą deklaracji środków pieniężnych przewożonych przez osoby fizyczne, obowiązkiem ujawniania środków pieniężnych w transporcie, weryfikacją deklaracji, sporządzaniem deklaracji z urzędu oraz przekazywaniem informacji jednostce analityki finansowej będą wykonywane wyłącznie przez organy Krajowej Administracji Skarbowej. Obecnie organem właściwym do podejmowania takich czynności kontrolnych w zakresie przewozu i wywozu środków pieniężnych oprócz organów Krajowej Administracji Skarbowej jest również Straż Graniczna. Od tego momentu, od wejścia w życie ustawy, te zadania będą wykonywane tylko i wyłącznie przez Krajową Administrację Skarbową. Wdrożenie przepisów unijnych odnośnie do środków pieniężnych spowoduje wzmocnienie kontroli organów państwa, przede wszystkim służby kontroli celno-skarbowej, nad transgranicznym przepływem środków finansowych. Panie Marszałku! Panie i Panowie Posłowie! Implementacja do przepisów krajowych wskazanych regulacji pozwoli skutecznie prowadzić czynności kontrolne oraz rozpoznawać ryzyka z tym związane. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Bardzo proszę pana posła Marka Suskiego z Klubu Parlamentarnego Prawo i Sprawiedliwość o zabranie głosu. Witam Młodzieżową Radę Miasta z Mławy, która przybyła do nas na zaproszenie pana posła Adama Krzemińskiego. Witam was serdecznie.</utt>
      <utt t="reaction">Oklaski</utt>
      <utt t="norm">Panie pośle, bardzo proszę.</utt>
    </speech>
    <speech speaker="Poseł Marek Suski">
      <utt t="norm">Dziękuję bardzo. Witam też serdecznie gości, może tych kilka osób dowie się czegoś więcej o sytuacji w naszym kraju. Panie Marszałku koalicji 13 grudnia, ośmiu gwiazdek! Mam zaszczyt w imieniu klubu Prawa i Sprawiedliwości powiedzieć o ustawie, nad którą dzisiaj procedujemy, którą skierował do Sejmu Donald Tusk. Szanowni Państwo! Przed chwilą pan marszałek koalicji 13 grudnia, ośmiu gwiazdek powiedział, że zabieramy się do ciężkiej pracy. Jak ta ciężka praca w naszym parlamencie wygląda? Otóż ten Sejm, już niedługo będzie pół roku, przyjął 14 ustaw, w procesie jest 47.</utt>
      <utt t="interrupt" by="Głos z sali">Dlaczego wyście nie przyjęli?</utt>
      <utt t="norm">To porywająca liczba projektów, które zostały przeprocedowane. Już o jakości tych projektów nie będę mówił, ale jeśli chodzi o projekty, które miałyby służyć obywatelom, pamiętamy pierwszy projekt, jaki wpłynął do Sejmu, pani Hennig-Kloski, obecnej minister czy tam ministerki, jak ją nazywacie. To była ustawa lobbingowa, za którą stały firmy, które zajmowały się doradzaniem wielkim firmom energetycznym. Została ona wycofana, bo wydało się, że jest to czysty lobbing, niemający nic wspólnego z ochroną Polek i Polaków. Szanowni Państwo! Ta koalicja 13 grudnia rządzi dzisiaj w Polsce metodami, które mi się przypominają i wiążą się jakoś dziwnie ze stanem wojennym. Odmawia się największemu klubowi wicemarszałka, mówiąc o tym, że Ela Witek nie powinna być marszałkiem, bo przeprowadziła reasumpcję w Sejmie. Otóż, szanowni państwo, tak, w regulaminie jest reasumpcja i jeżeli wpłynie wniosek podpisany przez wystarczającą liczbę posłów, to taką reasumpcję trzeba przeprowadzić. I to jest powód, żeby odmawiać największemu klubowi wicemarszałka. Pamiętam, panie marszałku 13 grudnia, że kiedy pani Ela Witek była marszałkiem, biegał pan do niej z kwiatami, całował po rączkach, przynosił słodycze, mówił, jaka pani marszałek jest wspaniała. A jak wygraliście wybory, to powiedzieliście: nie, nie, to się nie nadaje, to najgorsza marszałek w historii. Taka wasza perfidia, że aż można powiedzieć: kłuje w oczy, w uszy i w całe ciało. Szanowni Państwo! Czym zamiast ustawami zajmuje się koalicja 13 grudnia?</utt>
      <utt t="interrupt" by="Poseł Małgorzata Pępek">Na temat.</utt>
      <utt t="norm">Napadami na media publiczne, wyrzucaniem ludzi z pracy. Firmy ochroniarskie napadły na media publiczne, siłowo przejmując te media, ale po co? Po co to wszystko było? Żeby była w naszym kraju cenzura, żeby nie można było mówić o tym, co się dzieje.</utt>
      <utt t="reaction">Wypowiedzi poza mikrofonem</utt>
      <utt t="norm">No i nawet w tej chwili pan zakłóca. Pewnie niewiele osób słyszy ten mój głos…</utt>
      <utt t="interrupt" by="Głos z sali">Panie marszałku, nie reaguje pan.</utt>
      <utt t="norm">…ale to jest głos mówiący o tym, jak rządzi dzisiaj dyktatura 13 grudnia, prześladując ludzi. Kiedy rolnicy wyszli na ulice, to kamieniami w nich rzucaliście. Biliście niewinnego człowieka, który stał z flagą. Został wciągnięty za kordon Policji i został po prostu skatowany. Tak wygląda praworządność w waszym wykonaniu. Do dzisiaj pan minister Bodnar poszukuje podstawy prawnej dla grupy „Wejście”, która – jak się okazało – miała dokumenty przygotowywane przez kancelarię adwokacką – uwaga – kancelarię, która doradzała w działalności przy budowie Nord Streamu. A dzisiaj, szanowni państwo, oczywiście mamy ustawę, która generalnie ma zagwarantować, żeby ten agresor ze Wschodu, który napadł na Ukrainę i grozi nawet Polsce, że na nas napadnie, nie mógł dokonywać pewnych operacji finansowych. Tak, to słuszna ustawa, tylko to jest ustawa na podstawie rezolucji Parlamentu Europejskiego, dokładnie rozporządzenia Parlamentu Europejskiego. Nawet tutaj nie macie swoich pomysłów, tylko wszystko to, co tam w Unii się wykluje, to przyjmujecie. Choć w przypadku tej ustawy ona jest słuszna. Ale to pokazuje, jak miałka jest wasza władza. Jak zamiast służyć Polakom, jak obiecywaliście, że nic, co zabrane, nie będzie odebrane…</utt>
      <utt t="reaction">Dzwonek</utt>
      <utt t="norm">Rzeczywiście nie odebraliście, tylko dołożyliście chociaż 5% podatku VAT na żywność.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie pośle.</utt>
    </speech>
    <speech speaker="Poseł Marek Suski">
      <utt t="norm">Ja też panu marszałkowi…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Panie pośle, bardzo miło było wysłuchać pana stanowiska. W kontekście mojej osoby chciałem pana poinformować, że większych bzdur nie słyszałem…</utt>
      <utt t="interrupt" by="Poseł Marek Suski">To jest prawda o waszych rządach.</utt>
      <utt t="norm">…w kontekście pozostałych pana słów myślę, że posłanki i posłowie na tej sali je ocenią. Nie chcę oceniać wystąpień, ale wie pan, naprawdę są granice…</utt>
      <utt t="interrupt" by="Poseł Marek Suski">Na tym polega…</utt>
      <utt t="norm">Tak, proszę pana. Przypomnę panu pana Terleckiego.</utt>
      <utt t="interrupt" by="Poseł Marek Suski">Dziękuję, panie marszałku, koalicji 13 grudnia…</utt>
      <utt t="norm">Są granice absurdu, cynizmu i głupoty, które są niestety czasami przekraczane.</utt>
      <utt t="interrupt" by="Poseł Marek Suski">To wy przekraczacie wszelkie normy, łamiecie prawo…</utt>
      <utt t="norm">Właśnie dzisiaj, panie pośle, przekroczył pan granicę absurdu, arogancji, cynizmu i głupoty. Dziękuję serdecznie.</utt>
      <utt t="reaction">Oklaski</utt>
      <utt t="norm">Pozdrawiam pana. Ale co, już pan idzie, nie chce pan posłuchać dyskusji?</utt>
      <utt t="interrupt" by="Poseł Marek Suski">Nie.</utt>
      <utt t="norm">Nie. No dobrze. Dziękujemy panu serdecznie. Dziękujemy PiS-owi za udział w dyskusji. Pani poseł Krystyna Skowrońska, Koalicja Obywatelska.</utt>
    </speech>
    <speech speaker="Poseł Krystyna Skowrońska">
      <utt t="norm">Szanowny Panie Marszałku! Panie i Panowie Posłowie! Nie sposób przy procedowaniu tego projektu nie odnieść się do tych bzdur posła Suskiego. I on mówi o ciężkiej pracy? On nie powiedział o swoich portfelach i o tym, jak sobie napychali kieszenie. Od maja ub.r. nie procedowano projektu obywatelskiego ustawy o podwyższeniu wynagrodzeń dla pielęgniarek. Zapomnieli? Czym się zajmowali? Boicie się, że dzisiejsi rządzący, na których zagłosowało 11,5 mln osób, rozliczają was i przywracają praworządność? Tak musi być, bo tego chcą Polacy. I nie możecie powiedzieć, że tylko w waszych gabinetach i u prezesa Kaczyńskiego można było zawłaszczać Polskę. Mówicie, poseł Suski mówi o pani marszałek Witek, że nie wchodzi do prezydium. Jest wolne miejsce w prezydium Sejmu dla wicemarszałka z PiS-u. Dziwią się, że nie przyjęto kandydatury pani marszałek. Co ja mam powiedzieć, jak trzykrotnie marszałek Terlecki wchodził, żebym nie mogła wejść do Komisji Obrony Narodowej w ubiegłej kadencji? To było dobre? To się PiS-owi podobało? A teraz warto, żebyście dzisiaj, tak jak z tej mównicy mówili, powiedzieli, dlaczego zginęło, zawłaszczono, stracono 1,6 mld zł pieniędzy, które Orlen ulokował w spółce szwajcarskiej, i nie ma tych pieniędzy. To 1,6 mld to jest mało? Jak pracowaliście? A 1,2 mln zł wyższe wynagrodzenie prezesa Obajtka nic was nie obchodzi? O tym mówcie, rozliczcie swoich. Media są, zarejestrowana ich upadłość, Telewizji Polskiej i Polskiego Radia. A zatem przywracamy praworządność i zielony ład. Zielony ład to wasza sprawa. W Unii Europejskiej nie zadbaliście o rolników. Mamiliście ich, komisarz Wojciechowski mówił, jak to świetnie realizujemy program PiS-u. I co? I dzisiaj rolnicy protestują. To są wasze błędy, to są wasze grzechy. I warto się z tych grzechów rozliczyć. I buta, którą pokazał pan poseł Suski, panie marszałku, mnie to też dotknęło…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przepraszam, pani poseł…</utt>
    </speech>
    <speech speaker="Poseł Krystyna Skowrońska">
      <utt t="norm">Chcę powiedzieć: rozliczymy was do końca.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pani poseł, przepraszam bardzo. Pani poseł…</utt>
    </speech>
    <speech speaker="Poseł Krystyna Skowrońska">
      <utt t="norm">Tak, panie marszałku?</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Mnie to nie dotknęło. Myślę, że marzeniem pana Suskiego byłoby to, żeby coś mnie dotknęło, co padło z jego ust. Niestety marzeń dzisiaj Lewica nie spełnia, jeżeli chodzi o PiS.</utt>
    </speech>
    <speech speaker="Poseł Krystyna Skowrońska">
      <utt t="norm">Ja też to rozumiem, bo pracowałam z panem posłem Suskim w Komisji Regulaminowej, Spraw Poselskich i Immunitetowych i przez 4 lata miałam to, co dzisiaj z tej mównicy. Ale odnośnie do dzisiejszego projektu ustawy mam przyjemność wygłosić opinię w imieniu klubu Koalicji Obywatelskiej w sprawie projektu ustawy o zmianie ustawy o Krajowej Administracji Skarbowej oraz niektórych innych ustaw. Pan minister bardzo precyzyjnie wyjaśnił, które rozporządzenia wprowadzamy do polskiego porządku prawnego. Tak czynimy ze wszystkimi, jesteśmy w Unii Europejskiej, przyjęliśmy pewne standardy. A zatem to rozporządzenie nakłada, ustanawia obowiązki w zakresie należytej staranności w łańcuchu dostaw unijnych importerów cyny, tantalu i wolframu, ich rud oraz złota pochodzących z obszarów dotkniętych konfliktami i obszarów wysokiego ryzyka. W tym zakresie mówimy o ograniczeniu możliwości prowadzenia handlu z ugrupowaniami zbrojnymi i siłami bezpieczeństwa i wprowadzamy pełną procedurę oceny ryzyka handlu, należytej staranności w łańcuchu dostaw, które spoczywają na unijnych importerach. Wprowadzamy kontrolę ex post. Organ, który będzie uprawniony, jak powiedział pan minister, to Krajowa Administracja Skarbowa oraz będzie tryb kontroli i penalizacji za te przestępstwa. A w drugim przypadku, jeżeli wprowadzamy unijne rozporządzenie w sprawie kontroli środków pieniężnych wwożonych do Unii Europejskiej lub z niej wywożonych w zakresie prania brudnych pieniędzy… To określenie trybu kontroli, monitoringu, ale także pełnej procedury. Chodzi o kwoty w wysokości powyżej 10 tys. euro w przypadku pieniędzy, czeków, weksli, przekazów pieniężnych i towarów unijnych oraz o wskazanie trybu deklarowania wwozu tych środków.</utt>
      <utt t="reaction">Dzwonek</utt>
      <utt t="norm">Myślę, że uszczelnienie przepisów dotyczących prania brudnych pieniędzy, wewnętrznych, polskich przepisów, które dotyczą każdego z nas, jeżeli jesteśmy klientami instytucji finansowej i musimy składać takie oświadczenie, w zakresie instytucji unijnej i handlu międzynarodowego jest rzeczą niezwykle pożyteczną.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję, pani poseł.</utt>
    </speech>
    <speech speaker="Poseł Krystyna Skowrońska">
      <utt t="norm">Klub Koalicji Obywatelskiej będzie głosował za przekazaniem tego projektu ustawy do Komisji Finansów Publicznych. Mam nadzieję, że go przyjmiemy. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Sławomir Ćwik, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Sławomir Ćwik">
      <utt t="norm">Dzień dobry. Szanowny Panie Marszałku! Wysoki Sejmie! Jak zobaczyliśmy na początku dyskusji, pan poseł Suski osiągnął swój cel. Szkoda, że celem posła Suskiego nie jest praca jako poseł dla Polski, tj. stanowienie prawa, a jedynie zwracanie na siebie uwagi poprzez głupie wypowiedzi.</utt>
      <utt t="reaction">Oklaski</utt>
      <utt t="norm">Tak że faktycznie ten cel poseł Suski osiągnął w 100%. Pan poseł Suski mówił o ciężkiej pracy, tymczasem ten projekt ustawy implementuje rozporządzenia Parlamentu Europejskiego, które weszły w życie 3 lata temu. Przez 3 lata rządy Prawa i Sprawiedliwości nie były w stanie nawet zaimplementować do polskiego porządku prawnego tak prostych przepisów jak te, nad którymi dzisiaj procedujemy. W imieniu klubu Polska 2050 – Trzecia Droga mam zaszczyt przedstawić stanowisko wobec projektu ustawy o zmianie ustawy o Krajowej Administracji Skarbowej oraz niektórych innych ustaw. Projekt ustawy ma na celu implementację postanowień prawa europejskiego do polskiego systemu prawnego. Od dnia 1 stycznia 2021 r. obowiązuje już rozporządzenie Parlamentu Europejskiego i Rady (UE) 2017/821 z dnia 17 maja 2017 r. ustanawiające obowiązki w zakresie należytej staranności w łańcuchu dostaw unijnych importerów cyny, tantalu i wolframu, ich rud oraz złota pochodzących z obszarów dotkniętych konfliktami i obszarów wysokiego ryzyka, natomiast od dnia 3 czerwca 2021 r. obowiązuje rozporządzenie Parlamentu Europejskiego i Rady (UE) 2018/1672 z dnia 23 października 2018 r. w sprawie kontroli środków pieniężnych wwożonych do Unii lub wywożonych z Unii oraz uchylające rozporządzenie (WE) nr 1889/2005. Poza zmianami w ustawie o Krajowej Administracji Skarbowej w przedmiotowym projekcie ustawy przewiduje się także nowelizację ustawy z dnia 10 września 1999 r. – Kodeks karny skarbowy, ustawy z dnia 27 lipca 2002 r. – Prawo dewizowe oraz ustawy z dnia 1 marca 2018 r. o przeciwdziałaniu praniu pieniędzy oraz finansowaniu terroryzmu. Przy implementacji wyżej określonych rozporządzeń prawa unijnego w gestii państwa członkowskiego jest wskazanie organu odpowiedzialnego za wykonywanie czynności, o których mowa w rozporządzeniu 2017/821. Jako organ odpowiedzialny za te zadania w Polsce wskazujemy Krajową Administrację Skarbową. Wprowadzane przepisy nie budzą wątpliwości i mają na celu jednolite stosowanie prawa unijnego w przedmiotowym zakresie. Art. 16 ust. 1 rozporządzenia 2017/821 deleguje państwa członkowskie do określenia przepisów stosowanych w przypadku naruszenia tego rozporządzenia. Projekt nowelizacji ustawy o Krajowej Administracji Skarbowej wprowadza sankcję w postaci kary pieniężnej określonej widełkowo – od 1 tys. do 500 tys. zł. Jest to bardzo szeroki zakres kary pieniężnej, którą wobec przedsiębiorcy może orzec szef Krajowej Administracji Skarbowej w ramach uznania administracyjnego. Na tę okoliczność zwracali także uwagę przedsiębiorcy w toku prowadzonych konsultacji. Co prawda w projekcie ustawy ogólnie określono, jakie okoliczności mogą być brane pod uwagę przy dookreślaniu kary, a w uzasadnieniu projektu ustawy wskazano okoliczności, które mogą mieć wpływ na wysokość orzekanej kary, niemniej jednak w samej ustawie nie dookreślono tej kwestii w należytym stopniu, pozostawiając w tym zakresie wysokość kary uznaniu szefa Krajowej Administracji Skarbowej. Ponadto z uzasadnienia projektu ustawy wynika, że kwoty kar dopuszczalne w innych krajach członkowskich są niższe aniżeli te proponowane dla Polski: w Niemczech – do 50 tys. euro, a we Włoszech – od 2 tys. do 20 tys. euro. W tej sytuacji w mojej ocenie w trakcie dalszych prac na etapie komisji zasadne jest zarówno poddanie analizie zakresu widełek maksymalnych kar, jak i ewentualne doprecyzowanie wysokości maksymalnych kar za naruszenie rozporządzenia, z uwzględnieniem np. wielkości podmiotu lub skali naruszeń. Zbyt rygorystyczne podejście do kwestii kar w porównaniu do innych państw członkowskich może mieć bowiem znaczenie dla konkurencyjności rynkowej podmiotów prowadzących działalność na terytorium Polski. Zmiany w pozostałych ustawach mają na celu ich dostosowanie do implementowanych rozporządzeń prawa unijnego. Wejście w życie projektowanych regulacji nie spowoduje zmniejszenia dochodów budżetu. Koszty związane ze szkoleniami personelu i przeprowadzeniem kontroli zostaną pokryte w ramach ustalonego limitu wydatków Krajowej Administracji Skarbowej. Wobec</utt>
      <utt t="reaction">Dzwonek</utt>
      <utt t="norm">zobowiązania Polski do implementacji prawa unijnego objętego wyżej oznaczonymi rozporządzeniami Parlamentu Europejskiego klub Polska 2050 – Trzecia Droga wnosi o poparcie tej ustawy i przekazanie jej do prac we właściwej komisji. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Mirosław Adam Orliński, Polskie Stronnictwo Ludowe – Trzecia Droga. Bardzo proszę, panie pośle.</utt>
    </speech>
    <speech speaker="Poseł Mirosław Adam Orliński">
      <utt t="norm">Szanowny Panie Marszałku! Szanowny Panie Ministrze! Panie i Panowie Posłowie! Wysoka Izbo! Przedstawiam stanowisko klubu Polskie Stronnictwo Ludowe – Trzecia Droga odnośnie do rządowego projektu ustawy o zmianie ustawy o Krajowej Administracji Skarbowej oraz niektórych innych ustaw z druku nr 268. Tak jak było już powiedziane, projekt ma na celu przede wszystkim zapewnienie spójności prawa i implementację do przepisów krajowych przepisów rozporządzenia Parlamentu Europejskiego i Rady z 17 maja 2017 r., które tworzy obowiązki w zakresie należytej staranności w łańcuchu dostaw unijnych importerów minerałów, metali pochodzących z obszarów dotkniętych konfliktami, obszarów wysokiego ryzyka, oraz przepisów rozporządzenia Parlamentu Europejskiego i Rady z 23 października 2018 r. w sprawie kontroli środków pieniężnych wwożonych do Unii Europejskiej lub wywożonych z Unii, uchylającego rozporządzenie poprzednie. Trzeba zaznaczyć, że wymienione rozporządzenia prawa unijnego obowiązują także odpowiednio od 1 stycznia 2021 r. i od 3 czerwca 2021 r. W tym projekcie dokładnie zapisano, że na poziomie krajowym za funkcję organu odpowiedzialnego za skuteczne wdrożenie rozporządzenia, prowadzenie kontroli ex post wobec importerów na terytorium Rzeczypospolitej Polskiej oraz wykonywanie zadań wynikających z tego rozporządzenia będzie odpowiedzialny szef Krajowej Administracji Skarbowej. W związku z tym w ustawie dokonano odpowiednich zapisów w odpowiednich artykułach. Kontrola powinna być prowadzona z zastosowaniem przepisów o kontroli celno-skarbowej. Opisano te procedury, możliwości postępowania, odwołania się od tych decyzji. Ma to na celu przede wszystkim zapewnienie, że unijni importerzy minerałów lub metali wypełnią obowiązki wynikające właśnie z tego rozporządzenia. Importer będzie otrzymywał odpowiednią informację o braku naruszeń lub informację o tym, że ewentualne naruszenia nastąpiły i zastosowano odpowiednio do tego dostosowany wymiar kary. Tak jak mówił mój poprzednik, pan poseł Ćwik, być może rzeczywiście trzeba dopracować zakres finansowy tych kar. Górna granica jest zapisana do 500 tys. zł. Drugie rozporządzenie przewiduje system kontroli środków pieniężnych wwożonych do Unii Europejskiej lub wywożonych z Unii, mających na celu dopełnienie właśnie ram prawnych dla zapobiegania praniu pieniędzy, finansowaniu terroryzmu zgodnie z prawem europejskim. Przepisy określają dokładnie kwoty, deklarację, formy tego zgłoszenia. A więc na pewno to prawo jest potrzebne, a dostosowanie tego prawa jest konieczne, o czym też mówił pan minister. I być może stąd wystąpienie pana posła Suskiego. Mówimy o dostosowaniu prawa, o tym, że implementujemy te rozporządzenia, prawo europejskie, i być może dlatego pan poseł Suski właśnie nie przedstawił tego projektu i nie przedstawił ram prawnych. Bo rzeczywiście my staramy się zawsze działać jako legaliści. Ta koalicja, która rządzi, stara się działać na zasadzie legalizmu. Zasada legalizmu wypływająca z konstytucji jest nam bliska, ją stanowimy. Przestrzegamy prawa, wprowadzamy to prawo, implementujemy także prawo europejskie. Bardzo dziękuję, panie marszałku.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Tadeusz Tomaszewski, klub parlamentarny Lewicy. Zapraszam.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! To jest ważna ustawa, ale wystąpienie pana posła Marka Suskiego wymaga też odpowiedzi. Zarzucił naszej koalicji, że w tym parlamencie nie podejmujemy decyzji. A więc chciałem przypomnieć panu Markowi Suskiemu: wie o tym ponad 500 tys. pracowników sfery budżetowej, które otrzymało 20-procentową podwyżkę, wie o tym ponad 500 tys. nauczycieli, którzy otrzymali 30-procentową podwyżkę. W ramach tego, co dane, a co nie zostanie zabrane, właśnie w kwietniu ponad 8 mln emerytów i rencistów otrzyma dodatkowe świadczenie w postaci tzw. trzynastki. To właśnie po tym punkcie będziemy rozmawiać o realizacji kolejnego ważnego punktu z programu tej koalicji, jakim jest wprowadzenie jednomiesięcznych wakacji ZUS-owskich dla osób prowadzących działalność gospodarczą. To na tym posiedzeniu Komisja Polityki Społecznej i Rodziny zaopiniowała, przyjęła rządowy program, w ramach którego ok. 200 tys. pracowników socjalnych otrzyma dodatkowe świadczenie miesięczne, ok. 1 tys. zł brutto. To ten rząd przygotowuje działanie, które ma podnieść zasiłek pogrzebowy z 4 tys. do 7 tys. zł. To tu, w tej Izbie, przyjęliśmy ustawę o leczeniu niepłodności metodą in vitro finansowanym z budżetu państwa. To tylko niektóre sprawy, które są przedmiotem pracy w Wysokiej Izbie i są przedmiotem realizacji zobowiązań wyborczych, w tym tych, o które wnioskowała Lewica. Jeśli chodzi o ustawę, to po pierwsze, celem ustawy jest dostosowanie przepisów krajowych do przepisów unijnych. Po drugie, projekt dotyczy tzw. konfliktowych minerałów, przepisów dotyczących ich importu i weryfikacji w obrębie Unii Europejskiej. O szczegółach, jakie to minerały itd., gdzie głównie istnieje ten problem, jakich chcemy rozwiązań, mówił w wystąpieniu pan minister. Projektowane przepisy wskazują właściwe organy do wykonania zadań, o których mowa w rozporządzeniach unijnych. To dobrze, że jeśli chodzi o środki pieniężne wwożone i wywożone – chodzi o kwotę 10 tys. euro, powyżej której ta kontrola się odbywa – będzie to prowadzone w jednym miejscu, przez Krajową Administrację Skarbową, a nie jak do tej pory przez m.in. Straż Graniczną. Działania skoncentrowane w jednym miejscu skuteczniej będą zapobiegać ewentualnemu łamaniu przepisów prawa, które przyjęto w Unii Europejskiej, a o których w tej chwili dyskutujemy. Kolejna sprawa. Projekt ustawy określa procedurę wykonania kontroli ex post w odniesieniu do innych importerów tzw. konfliktowych minerałów.Wprowadza rozwiązania biznesowe dla unijnych importerów tych minerałów, mające przyczynić się do większej przejrzystości transakcji finansowych realizowanych w międzynarodowym łańcuchu dostaw, w których oni uczestniczą, co wpłynie na odpowiedzialne pozyskiwanie tychże minerałów. Unia podjęła działania mające na celu własną ochronę. Rozporządzenie 2018/1672 ma na celu zapobieganie praniu pieniędzy i finansowaniu terroryzmu oraz wykrywanie tych działań przez ustanowienie systemu kontroli osób fizycznych, które wjeżdżają do Unii lub ją opuszczają i przewożą środki pieniężne w kwocie co najmniej 10 tys. euro lub o równowartości tej kwoty w innych walutach. Klub parlamentarny Lewicy popiera te rozwiązania. Jesteśmy członkiem Unii Europejskiej, w sposób odpowiedzialny realizujemy również przyjęte zobowiązania, a jednym z tych zobowiązań jest implementacja prawa europejskiego do prawa krajowego. Stąd opowiadamy się za dalszą pracą nad tym projektem ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Serdecznie dziękuję. Pan poseł Witold Tumanowicz, Klub Poselski Konfederacja. Bardzo proszę.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Procedujemy nad projektem ustawy o zmianie ustawy o Krajowej Administracji Skarbowej oraz niektórych innych ustaw. Jest to kolejna implementacja prawa unijnego, nad którą procedujemy podczas tego posiedzenia. W istocie projekt ustawy ustanawia obowiązki unijnych importerów cyny, tantalu, wolframu, ich rud oraz złota, pochodzących z obszarów uznawanych za konfliktowe i objęte ryzykiem, w zakresie łańcuchów dostaw. Czy po raz kolejny musimy wprowadzać prawo pod dyktando Brukseli, wylobbowane przez niejasne grupy interesu? Implementacja prawa unijnego to, jak widać, największa część prac legislacyjnych tego Sejmu. Zajmijmy się naszymi i waszymi pomysłami: dobrowolnym ZUS-em, kwotą wolną od podatku. Te rozwiązania macie zamiar mrozić, aż Polacy o nich zapomną. Natomiast Konfederacja konsekwentnie będzie wam o nich przypominać, żebyście nie zapomnieli, żebyście pracowali nad tym, co jest dobre dla Polaków. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Przechodzimy do zadawania pytań. Osób, które będą zadawać pytania, jest 10. Czy ktoś z państwa chciałby się jeszcze zapisać? Dziękuję. Zamykam listę. Ustalam czas zadawania pytań na 1 minutę. Zapraszam pana posła Witolda Tumanowicza, Klub Poselski Konfederacja. Bardzo proszę.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Moje pytania dotyczące ustawy brzmią: Jak regulacja wpłynie na dostępność tych dóbr? Jakie jest obecne zapotrzebowanie polskich przedsiębiorców na te towary i czy jest zagrożenie niedoborem tych surowców? Jakie jest stanowisko polskiej branży surowcowej w sprawie tego prawa? Sankcje mają wynosić od 1 tys. zł do 0,5 mln zł. Jednocześnie wskazujecie państwo, że w Niemczech sankcje wynoszą do 50 tys. euro, a we Włoszech – od 2 tys. do 20 tys. euro. W związku z tym mam pytanie: Dlaczego w Polsce maksymalna sankcja jest kilkukrotnie wyższa? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Grzegorz Braun. Nie ma. Pan poseł Marek Gróbarczyk. Wyszedł z panem posłem Suskim. Jest pan poseł Marcin Skonieczka, Polska 2050?</utt>
      <utt t="interrupt" by="Poseł Marcin Skonieczka">Tak, idę.</utt>
      <utt t="norm">Zapraszam serdecznie.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Panie Ministrze! Wysoka Izbo! Mam takie pytanie: Czy te regulacje będą też dotyczyły Rosji? Jeśli chodzi o produkcję surowców, to w przypadku złota Rosja jest drugim producentem na świecie, w przypadku wolframu – trzecim, w przypadku cyny też jest w czołówce. Czy te regulacje będą właśnie służyły monitorowaniu importu z Rosji, ale także przepływów gotówkowych? Drugie pytanie: Dlaczego właśnie poprzedni rząd tych regulacji nie wdrożył? Bo rozporządzenia były wydane w 2017 r. i w 2018 r. Komu i czemu służyły te opóźnienia? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan Tadeusz Tomaszewski, klub parlamentarny Lewicy. Bardzo proszę.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Panie ministrze! Mówił pan w swoim wystąpieniu, że 40 polskich firm importuje te konfliktowe minerały. Czy mógłby pan powiedzieć, jaka jest wartość tego importu i z jakich głównych kierunków on pochodzi? Czy właśnie z tych kierunków najbardziej zagrożonych przestępczymi działaniami, o których pan mówił w swoim wystąpieniu, czyli z terenu Afryki, czy z innych miejsc? Druga rzecz to jest kwestia prania brudnych pieniędzy, bo przecież to jest jeden z elementów tej implementacji, dotyczącej wwożenia i wywożenia waluty powyżej 10 tys. euro. Funkcjonuje dzisiaj ustawa o praniu brudnych pieniędzy. Jak pan minister ocenia aktualnie funkcjonujące w tej sprawie rozwiązania prawne w Polsce? Czy one przynoszą oczekiwane skutki? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Anna Gembicka, Klub Parlamentarny Prawo i Sprawiedliwość. Bardzo proszę.</utt>
    </speech>
    <speech speaker="Poseł Anna Gembicka">
      <utt t="norm">Panie Marszałku! Wysoka Izbo! Panie Ministrze! Mam pytanie: Czy Ministerstwo Finansów dysponuje danymi szacunkowymi o skali przewożenia nielegalnie środków pieniężnych w wysokości powyżej 50 tys. euro? Mamy w uzasadnieniu informację o tym, ile ujawniono. Ale czy macie państwo jakieś szacunki, ile może wynosić cały proceder? Proszę też o podanie danych na piśmie, jaka to była skala w ciągu ostatnich 10 lat. I kolejna sprawa, o którą chciałam zapytać. Wiemy, że do Ministerstwa Finansów i Krajowej Administracji Skarbowej wrócili ludzie, za których czasów mafie VAT-owskie miały w Polsce raj na ziemi. Dlatego chciałam zapytać, jak wygląda w ostatnich miesiącach ściągalność VAT-u i kiedy zostanie wdrożony w końcu Krajowy System e-Faktur. Bo jest jeden audyt za audytem, jeden za drugim, więc myślę, że wszyscy się chętnie dowiemy</utt>
      <utt t="reaction">Dzwonek</utt>
      <utt t="norm">, kiedy on zostanie wdrożony.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Małgorzata Pępek, Klub Parlamentarny Koalicja Obywatelska. Ale zanim panią poproszę o głos, chciałem przywitać serdecznie uczniów ze Szkoły Podstawowej nr 187 im. Adama Mickiewicza w Warszawie.</utt>
      <utt t="reaction">Oklaski</utt>
      <utt t="norm">Witam was serdecznie. Proszę.</utt>
    </speech>
    <speech speaker="Poseł Małgorzata Pępek">
      <utt t="norm">Panie Marszałku! Wysoka Izbo! Dobrze wiemy, że minerały i ich duża część są wydobywane na obszarach objętych konfliktami, co prowadzi do stanowienia źródła finansowania konfliktów zbrojnych. Stąd zapewnienie spójności przepisów krajowych z unijnymi ustanawiającymi obowiązki w zakresie należnej staranności w łańcuchu dostaw tych minerałów jest jak najbardziej zasadne. Mam jednak pytanie odnośnie do nakładania ewentualnych kar finansowych w zakresie kryteriów wykorzystywanych do ustalenia wysokości takiej kary. Zasadne byłoby, aby wielkość obrotów i przychodu odnosiła się do działalności związanej z konkretnymi minerałami, a nie do całej działalności importera. Czy nie obawiają się państwo, że będzie to oznaczało drastyczne zwiększenie możliwej wysokości kary pieniężnej dla podmiotów importujących</utt>
      <utt t="reaction">Dzwonek</utt>
      <utt t="norm">w przypadku występowania ewentualnych kłopotów? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Zofia Czernow, Koalicja Obywatelska. Bardzo proszę.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Panie Ministrze! Przepisy rozporządzenia Parlamentu Europejskiego dają pełną samodzielność krajom członkowskim w zakresie ustalania sankcji za naruszenie przepisów rozporządzeń. W naszym projekcie, w projekcie rządowym, jest propozycja, aby to były kary pieniężne od 1 tys. do 500 tys. zł. Mam pytanie: Jak ta kwota, szczególnie kwota tej kary z górnego zakresu, ma się do wysokości sankcji ustalanych przez inne kraje? Czy my nie jesteśmy zbyt restrykcyjni i czy nasza propozycja rządowa nie jest zbyt wysoka w porównaniu z innymi krajami Unii Europejskiej? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Henryka Krzywonos-Strycharska, Klub Parlamentarny Koalicja Obywatelska. Bardzo proszę.</utt>
    </speech>
    <speech speaker="Poseł Henryka Krzywonos-Strycharska">
      <utt t="norm">Panie Marszałku! Wysoka Izbo! Projekt ustawy dotyczy rozporządzeń Parlamentu Europejskiego i Rady z 2017 r. i 2018 r. Pytam, dlaczego rząd PiS tak długo zwlekał z wdrożeniem tych rozporządzeń do polskiego porządku prawnego. Ale tak szczerze mówiąc, to się bardzo nie dziwię, bo przecież wtedy mieliście zupełnie inne sprawy. I w czasie swojego rządu PiS miał raj na ziemi – powtarzam po pani posłance. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Anna Gembicka">Mafie VAT-owskie miały raj.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Różne mafie w Polsce odchodziły. Niektóre nawet w naszej historii traciły władzę.</utt>
      <utt t="interrupt" by="Poseł Anna Gembicka">Np. PZPR.</utt>
      <utt t="norm">Pan poseł Bartosz Romowicz, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Bartosz Romowicz">
      <utt t="norm">Szanowny Panie Marszałku! Panie Ministrze! Panie Posłanki! Panowie Posłowie! Temat, o którym mówimy, jest bardzo ważny, a z nim wiążą się też działania, które podejmował rząd Prawa i Sprawiedliwości w poprzedniej kadencji. Panie Ministrze! Chciałbym zwrócić uwagę na jedną rzecz. W roku 2016 rząd Prawa i Sprawiedliwości zlikwidował komórkę: graniczny referat zwalczania przestępczości w Krościenku, który w momencie likwidacji zatrudniał ponad 10 osób. Ta jednostka miała bardzo dobre wyniki. Zlikwidowanie komórki sprawiło, że pracownicy tej komórki, funkcjonariusze musieli dojeżdżać do Barwinka i do Korczowej – to jest kilkadziesiąt kilometrów, nawet 2 godziny dziennie w jedną stronę. Komórka, tak jak powiedziałem, miała dobre wyniki. Wprawdzie interwencji nie było aż tak dużo, ale to dlatego, że teren jest mało zaludniony. Natomiast to nie oznacza, że powinniśmy rezygnować z bezpieczeństwa ściany wschodniej. Dlaczego o to dzisiaj pytam? Bo to się wiąże też z tą ustawą. Panie ministrze, zwracam się z prośbą, żeby przeanalizować decyzje rządu Prawa i Sprawiedliwości w zakresie likwidacji granicznych posterunków</utt>
      <utt t="reaction">Dzwonek</utt>
      <utt t="norm">, zwłaszcza posterunku w Krościenku. Bo jeżeli mamy skutecznie dbać o finanse publiczne i o przestrzeganie przepisów prawa, to takie komórki jak te są potrzebne. Dziękuję bardzo.</utt>
      <utt t="reaction">Oklaski</utt>
      <utt t="norm">9. posiedzenie Sejmu w dniu 12 kwietnia 2024 r. Projekt ustawy o zmianie ustawy o Krajowej Administracji Skarbowej</utt>
    </speech>
    <speech speaker="Sekretarz Stanu w Ministerstwie Finansów Marcin Łoboda">
      <utt t="norm">Panie Marszałku! Wysoka Izbo! Parę danych na początek, bo to jest dla was, dla państwa też istotne. Jeżeli chodzi o rok 2022 r., to jest 29 podmiotów. Łączna ilość minerałów to jest – w kilogramach – 1 516 228, jeżeli chodzi o minerały konfliktowe, o wartości ponad 50 mln euro. W 2023 r. to są 32 podmioty i 1757 tys. kg o wartości 42 mln euro. To są dane, które dotyczą minerałów konfliktowych. Jeżeli chodzi o odpowiedź na pytania – był szereg takich pytań – dotyczące kary, która jest według państwa za wysoka, to trzeba zobaczyć też całą procedurę, a mianowicie: wszystko jest brane pod uwagę, natomiast organy muszą mieć możliwość miarkowania tej kary bez względu na to, jaka będzie ostateczna wysokość tej kary. Dlatego ex post procedura polega m.in. na tym, że najpierw prosimy o dokumentację. Najpierw musi być audyt zewnętrzny, który powie, co jest nie tak. Najpierw prosimy o to, żeby pokazać wszystkie elementy, które są związane z tą kontrolą. Dopiero nieprzedłożenie dokumentów albo brak jakiejkolwiek współpracy powoduje to, że możemy nałożyć karę pieniężną, która jest określona w takiej a nie innej wysokości, i ten przedział musi być dosyć elastyczny ze względu na rodzaj. Chodzi o penalizację tego wszystkiego, co się wiąże z minerałami konfliktowymi, czyli dopiero brak współpracy podmiotów gospodarczych powoduje, że możemy nałożyć karę. Jeżeli chodzi o ściągalność podatków, to ona jest dużo większa w pierwszym kwartale, bo o takim okresie mówimy, czyli za marzec jest o ponad 17% większa aniżeli w roku ubiegłym. Dochody budżetowe państwa są realizowane na dzień dzisiejszy zgodnie z harmonogramem zapewnionym w ustawie budżetowej. Jeżeli chodzi o KSeF, to wielokrotnie mówiliśmy, że data wejścia w życia KSeF-u zostanie podana na przełomie kwietnia i maja. Natomiast były trzy elementy w KSeF, które nie dały możliwości wprowadzenia tego systemu, pomimo zapewnień poprzedniego kierownictwa Ministerstwa Finansów. Przede wszystkim chodziło o przepustowość, czyli tzw. wydajność systemu. Ona nie gwarantuje nam na dzień dzisiejszy w ogóle możliwości przesyłania faktur przez ten system. Druga rzecz to jest zabezpieczenie w przypadku niedziałania systemów informatycznych zarówno u przedsiębiorców, jak i w Ministerstwie Finansów, kiedy są pewne przerwy w dostawach. Nie możemy sobie pozwolić, żeby przedsiębiorcy, a także dochody budżetu państwa, bo z tym to jest związane, byli obarczeni takim ryzykiem. W związku z tym ten system, Krajowy System e-Faktur, musi być na tyle dobrze działającym systemem, żeby nie zakłócić i nie wpływać na działalność przedsiębiorców, ale z drugiej strony przede wszystkim na dochody budżetu państwa w tym zakresie. Czy Rosja będzie objęta tym zakazem? Myślę, że sankcje wobec Rosji są dużo większe, wynikają z in</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę sekretarza stanu w Ministerstwie Finansów pana ministra Marcina Łobodę o zabranie głosu. Zapraszam, panie ministrze. nych ustaw i z innych przepisów. Normy prawne, które są zawarte w ustawie, m.in. w ustawie sankcyjnej, oraz to, co niedługo pojawi się w Sejmie, czyli implementacja kolejnych unijnych sankcji, spowodują, że ta ustawa, którą wprowadzimy, czyli chodzi o miękką kontrolę ex post, bo tak trzeba powiedzieć, czyli wzywanie do pewnych elementów dokumentacji współpracy z fiskusem, będzie słabszym ogniwem i słabszą metodą aniżeli sankcje wynikające z innych przepisów prawa. To samo dotyczy oczywiście przepływów finansowych. Sankcje podmiotowe i przedmiotowe eliminują według mnie również przepływ tego rodzaju minerałów, które są związane z konfliktem zbrojnym na Ukrainie. Panie Marszałku! Wysoka Izbo! Dziękuję bardzo. Reszta odpowiedzi będzie oczywiście pisemnie.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie ministrze, myślę, że pan odpowiedział chyba nawet na wszystkie pytania. Dziękuję serdecznie. Zamykam dyskusję. Marszałek Sejmu, po zasięgnięciu opinii Prezydium Sejmu, proponuje, aby Sejm skierował rządowy projekt ustawy o zmianie ustawy o Krajowej Administracji Skarbowej oraz niektórych innych ustaw, zawarty w druku nr 268, do Komisji do Spraw Energii, Klimatu i Aktywów Państwowych oraz Komisji Finansów Publicznych w celu rozpatrzenia. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Jednocześnie Marszałek Sejmu, na podstawie art. 95b regulaminu Sejmu, wyznacza termin przedstawienia sprawozdania przez komisję do dnia 7 maja 2024 r. Przystępujemy do rozpatrzenia punktu 17. porządku dziennego: Pierwsze czytanie rządowego projektu ustawy o zmianie ustawy o systemie ubezpieczeń społecznych oraz niektórych innych ustaw (druk nr 275). Bardzo proszę ministra rozwoju i technologii pana Krzysztofa Hetmana – witam, panie ministrze – o przedstawienie uzasadnienia projektu ustawy. Bardzo proszę.</utt>
    </speech>
    <speech speaker="Minister Rozwoju i Technologii Krzysztof Hetman">
      <utt t="norm">Dziękuję bardzo. Panie Marszałku! Wysoka Izbo! Panie Posłanki! Panowie Posłowie! Polski rząd dotrzymuje obietnic. Zgodnie z zapowiedzią premiera Donalda Tuska, która została przedstawiona publicznie tu, na tej sali, podczas exposé kilkanaście tygodni temu, mam zaszczyt przedstawić projekt ustawy wprowadzający wakacje składkowe dla przedsiębiorców. Po raz pierwszy jeszcze w tym roku polski przedsiębiorca będzie mógł skorzystać z urlopu i spędzić czas z rodziną bez obawy o swoją sytuację ubezpieczeniową. Przedkładany projekt ma dla rządu znaczenie priorytetowe i stanowi przejaw tego, jak istotną rolę przypisujemy przedsiębiorcom w polskiej gospodarce. Praca wykonana w ramach rządowego procesu legislacyjnego była intensywna, ale też bardzo efektywna. Cieszy mnie także, że udało się przeprowadzić szerokie konsultacje społeczne. Można by powiedzieć: nic o firmach bez ich udziału. Proponowane przez rząd rozwiązanie jest efektem postulatów zgłaszanych od lat przez przedsiębiorców oraz ich organizacji. Wskazywali oni, że stale rosnące obciążenia publiczno-prywatne są zbyt duże w stosunku do możliwości finansowych najmniejszych podmiotów. Wielkość odprowadzanych na ubezpieczenia społeczne składek jest jednym z najbardziej newralgicznych tematów towarzyszących dyskusjom o prowadzeniu działalności gospodarczej w Polsce. Należy pamiętać, że ubezpieczenia społeczne z jednej strony odgrywają niezwykle ważną rolę w zakresie świadczeń polityki socjalnej oraz solidarności, sprawiedliwości społecznej pomiędzy poszczególnymi grupami społeczeństwa oraz pomiędzy pokoleniami, natomiast z drugiej strony konieczność ponoszenia wysokich kosztów przez najmniejszych przedsiębiorców może prowadzić do ograniczania prowadzenia ich działalności gospodarczej. Właśnie dlatego znalezienie odpowiedniego balansu pomiędzy tymi dwiema kwestiami ma znaczenie fundamentalne. Głęboko wierzę, że projekt wakacji składkowych, zachowuje tę równowagę. Dotychczasowy polski system ubezpieczeniowy firm przewiduje tzw. pas startowy dla przedsiębiorców rozpoczynających działalność gospodarczą. Składają się na niego: tzw. działalność nierejestrowa, ulga na start, preferencyjny ZUS oraz mały ZUS+. Wakacje składkowe dla przedsiębiorców będą nowym komponentem tego systemu. Skorzystać z nich będą mogli przedsiębiorcy wpisani do Centralnej Ewidencji i Informacji o Działalności Gospodarczej, którzy oprócz samych siebie ubezpieczają co najwyżej dziewięć innych osób oraz osiągają roczne przychody na poziomie nieprzekraczającym równowartości 2 mln euro. Rozwiązanie to jest zatem kierowane do najmniejszych, tj. mikroprzedsiębiorców, którzy stanowią zdecydowanie najliczniejszą grupę wśród podmiotów prowadzących działalność gospodarczą. Niemniej ze względu na swoją wielkość, na mniejszą siłę przebicia ich głos nie zawsze jest należycie słyszany, a ich interesy nie zawsze są odpowiednio chronione. Będziemy dbali o to, by było inaczej. Niech wakacje składkowe stanowią tego zapowiedź. Kontynuując, przedsiębiorca będzie mógł w jednym dowolnie wybranym przez siebie miesiącu w roku zrezygnować z odprowadzenia składki na własne ubezpieczenie emerytalne, rentowe, chorobowe i wypadkowe, a także składek za siebie na Fundusz Pracy i Fundusz Solidarnościowy. Zwolnienie będzie przysługiwało od najniższej, obowiązującej danego ubezpieczonego podstawy wymiaru składek. Mówimy tu w 2024 r. o zmniejszeniu wydatków firmy o ok. 1600 zł. Składki na ubezpieczenia społeczne zostaną pokryte przez państwo, dzięki temu przedsiębiorca nie będzie musiał obawiać się o ciągłość i wysokość świadczeń czy naliczanie stażu emerytalnego. Chciałbym podkreślić całkowitą dobrowolność tego rozwiązania. Przedsiębiorca w miesiącu korzystania z nich nie będzie musiał zawieszać działalności gospodarczej. Nadal będzie mógł ją wykonywać, jeżeli taka będzie jego wola. Jako zabezpieczenie powstrzymujące przed patologicznym zjawiskiem wypychania na samozatrudnienie wprowadzamy równocześnie zakaz korzystania z rozwiązania w przypadku wykonywania działalności gospodarczej na rzecz byłego pracodawcy. Konstrukcja zwolnienia określa, że będzie ono pomocą publiczną realizowaną w formule de minimis. Staramy się jak najbardziej uprościć tryb korzystania z ulgi, dlatego do wypełnienia będzie jedynie prosty elektroniczny wniosek. Całością formalności zajmie się ZUS. Podkreślenia wymaga, że prawo do ulgi nie będzie realizowane w formie arbitralnej decyzji administracyjnej zakładu, który jedynie zweryfikuje, czy spełnione są obiektywne ustawowe warunki. W przypadku pozytywnego rozstrzygnięcia przedsiębiorca zostanie o tym poinformowany bezzwłocznie na swoim profilu elektronicznym. Natomiast w przypadku gdyby jednak doszło do odmowy, wydawana będzie decyzja podlegająca ewentualnemu zaskarżeniu na drodze sądowej. Proponujemy vacatio legis o długości 4 miesięcy od końca miesiąca, w którym nastąpi publikacja ustawy, co jest związane z koniecznością dostosowania systemów teleinformatycznych przez ZUS. Mam nadzieję, że razem z paniami i panami posłami sprawnie będziemy procedować nad tym projektem, tak aby już jesienią mogły być złożone pierwsze wnioski. Według naszych szacunków uprawnionych do wakacji składkowych będzie ok. 1700 tys. osób, a przewidywane roczne koszty dla sektora finansów publicznych zamkną się w tym roku w sumie ok. 1640 mln zł. Szanowni Państwo! Polscy przedsiębiorcy muszą mieć poczucie, że państwo traktuje ich po partnersku i zależy mu na tym, by ich firmy rozwijały się dynamicznie, z poszanowaniem ich prawa do odpoczynku. Tym samym zwracam się z prośbą o uchwalenie przez Sejm ustawy o zmianie ustawy o systemie ubezpieczeń społecznych oraz niektórych innych ustaw. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo, panie ministrze. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Bardzo proszę pana posła Mariusza Krystiana z Klubu Parlamentarnego Prawo i Sprawiedliwość o zabranie głosu. Zapraszam, panie pośle.</utt>
    </speech>
    <speech speaker="Poseł Mariusz Krystian">
      <utt t="norm">Panie Marszałku! Wysoka Izbo! Szanowni Państwo! W imieniu Klubu Parlamentarnego Prawo i Sprawiedliwość mam zaszczyt przedstawić nasze stanowisko dotyczące projektu ustawy o zmianie ustawy o systemie ubezpieczeń społecznych oraz niektórych innych ustaw. W uzasadnieniu projektu ustawy czytamy m.in.: Powszechny polski system ubezpieczeniowy przewiduje swego rodzaju pas startowy w tym zakresie. Jego sednem jest możliwość nieopłacania składek bądź też opłacania składek niższych niż tzw. składka ryczałtowa obowiązująca przedsiębiorców. Na wspomniany pas składają się ulga na start, składki preferencyjne oraz tzw. mały ZUS+. Można powiedzieć, że rząd koalicji 13 grudnia musiał napisać prawdę, w momencie kiedy przedstawia własny projekt ustawy, bo przecież wspomniane rozwiązania zostały wprowadzone przez rząd Prawa i Sprawiedliwości. Ale ileż to razy wcześniej słyszeliśmy, że PiS nie zrobił nic dla przedsiębiorców. W dalszej części uzasadnienia czytamy: Nie ulega natomiast wątpliwości, że system ubezpieczeń społecznych musi realizować zasady sprawiedliwości społecznej, w szczególności w zakresie solidarności międzypokoleniowej. Sprawnie i odpowiedzialnie funkcjonujące państwo musi dbać o zapewnienie odpowiedniej ochrony społecznej oraz godziwych świadczeń członkom wszystkich grup w nim uczestniczących. Z tego względu wszelkie projektowane rozwiązania zmniejszające obciążenia składkowe przedsiębiorców muszą zachować równowagę pomiędzy dążeniem do poprawy sytuacji finansowej firm a stabilnością i wydajnością całego systemu. Koniec cytatu. No i proszę, nagle okazało się, że rząd Donalda Tuska rozumie, że proponowane rozwiązania prawne muszą być odpowiedzialne i musi być zachowana równowaga pomiędzy częścią dochodową a wydatkową budżetu państwa. Przypomnijmy sobie zatem, co obiecywały Polska 2050 Szymona Hołowni i Polskie Stronnictwo Ludowe w kampanii wyborczej przed wyborami parlamentarnymi w 2023 r. Jeżeli firma wpada w tarapaty, to rolą państwa jest ochronić tę firmę, utrzymać ją, a nie dokładać i dokręcać kolejne podatki. Dajemy gwarancję dobrowolnego ZUS-u, pomocy dla mikrofirm, stawiamy na przedsiębiorców – zapewniał we wrześniu Władysław Kosiniak-Kamysz. Marszałek Sejmu Szymon Hołownia na portalu X napisał, że wakacje od ZUS to kolejna zrealizowana gwarancja Trzeciej Drogi. Jego wpis został jednak opatrzony informacją kontekstową od użytkowników zarzucającą politykowi manipulację. Hołownia obiecał dobrowolny ZUS dla mikrofirm, a nie wakacje od ZUS-u. Ten post to manipulacja. Pan marszałek odpowiedział na to na konferencji w ten sposób: Nikt nigdy formalnie w Trzeciej Drodze, zawierając koalicję, nie obiecywał nikomu całkowicie dobrowolnego ZUS-u. To nie jest dobry pomysł, by móc sobie wybierać, czy się ten ZUS płaci, czy nie płaci, bo to jest sprzeczne z ideą solidarności społecznej. Szanowni Państwo! To jawne oszustwo. Co innego, koalicjo 13 grudnia, mówiliście w kampanii wyborczej, a co innego dziś próbujecie wprowadzać i jeszcze śmiecie to nazywać spełnieniem obietnic wyborczych, nazywając to tak jak pan marszałek Hołownia krokiem w dobrym kierunku. To nie jest krok, to jest oszustwo wyborcze. Chcecie zobaczyć, jak wprowadzić rozwiązanie, które obiecywaliście w kampanii wyborczej? To zajrzyjcie do projektu ustawy, jaki złożył Klub Parlamentarny Prawo i Sprawiedliwość 19 marca 2024 r. To wtedy powiedzieliśmy „sprawdzam” dla waszych deklaracji przedwyborczych, również tych zawartych w tzw. 100 konkretach na 100 dni rządów. Jako że nie wywiązaliście się z nich, zrobiliśmy to za was w naszym projekcie ustawy, która wprowadza faktyczną dobrowolność podlegania ubezpieczeniom społecznym przez osoby fizyczne prowadzące działalność gospodarczą. Na pewno takim spełnieniem obietnic nie jest wasz projekt, ponieważ przewiduje on, że możliwość skorzystania z tzw. wakacji składkowych będzie dotyczyła 1 miesiąca kalendarzowego, wskazanego przez samego zainteresowanego, w każdym roku kalendarzowym. Klub Parlamentarny Prawo i Sprawiedliwość zagłosuje za przekazaniem tego projektu do dalszego toku prac parlamentarnych, tak aby zmienić jego treść i wprowadzić zapisy, które będą wypełniały obietnice koalicji 13 grudnia. W dalszym ciągu jednak nasz klub będzie domagał się procedowania nad naszymi projektami ustaw, które zawierają kompleksowe rozwiązania stanowiące rzeczywistą ulgę dla osób prowadzących działalność gospodarczą. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Joanna Frydrych, Klub Parlamentarny Koalicja Obywatelska. Bardzo proszę.</utt>
    </speech>
    <speech speaker="Poseł Joanna Frydrych">
      <utt t="norm">Dziękuję. Panie Marszałku! Szanowny Panie Ministrze! Wysoka Izbo! W imieniu Klubu Parlamentarnego Koalicja Obywatelska mam przyjemność przedstawić stanowisko klubu w sprawie rządowego projektu ustawy o zmianie ustawy o systemie ubezpieczeń społecznych oraz niektórych innych ustaw. Szanowni państwo, to kolejny projekt ustawy, który realizuje nasze obietnice wyborcze. Kolejny ze 100 konkretów zostanie zrealizowany. Panie Marszałku! Wysoka Izbo! Przedmiotowy projekt ustawy zakłada wprowadzenie tzw. wakacji składkowych dla przedsiębiorców, którzy spełniają określone warunki. Chodzi o osoby prowadzące jednoosobową działalność gospodarczą, odprowadzające składki za nie więcej niż dziewięciu ubezpieczonych oraz uzyskujące roczne przychody w wysokości maksymalnie 2 mln euro. To są kryteria odpowiadające tzw. mikroprzedsiębiorcom. Dla polskich przedsiębiorców problematyka ubezpieczeń społecznych oraz związanych z nimi składek jest istotnym wątkiem w debatach na temat prowadzenia działalności gospodarczej. Wiele małych przedsiębiorstw wyraża niezadowolenie, twierdząc, że wysokie składki hamują ich rozwój. Mimo że są pewne ulgi oferowane przedsiębiorcom, takie jak ulga na start, składki preferencyjne, tzw. mały ZUS, nie eliminują one wyzwań związanych z uczestnictwem małych firm w systemie ubezpieczeń społecznych. System ubezpieczeń społecznych musi być sprawiedliwy, co jest kluczowe dla sprawnego funkcjonowania państwa. Zapewnienie godziwych świadczeń wszystkim grupom społecznym jest priorytetem. Dlatego też wszystkie propozycje zmniejszenia obciążenia składkowego przedsiębiorców muszą uwzględniać równowagę pomiędzy poprawą sytuacji finansowej firm a stabilnością całego systemu ubezpieczeń społecznych. Proponowane zmiany ustawowe mają wprowadzić w życie wspomniane idee. Wprowadzenie wakacji składkowych zapewni znaczące wsparcie dla mikroprzedsiębiorców, jednocześnie nie narażając stabilności systemu ubezpieczeń społecznych. Zgodnie z założeniami procedowanej nowelizacji ustawy przedsiębiorcy będą mogli wybrać 1 dowolny miesiąc w roku, w którym nie będą płacić składek na ubezpieczenia społeczne, Fundusz Pracy i Fundusz Solidarnościowy. Jednocześnie gwarantuje się korzystającym z wakacji składkowych pozostanie uczestnikami systemu ubezpieczeń społecznych, co ma kluczowe znaczenie dla gromadzenia stażu emerytalnego i utrzymania prawa do świadczeń, w tym również zasiłku chorobowego. Osoby te będą nadal ubezpieczone, a ich składki na ubezpieczenia społeczne będą finansowane z budżetu państwa. Ważne jest, że zwolnienie z obowiązku składkowego nie wymaga zawieszenia działalności gospodarczej, co pozwala przedsiębiorcy na generowanie przychodu. Projekt ustawy przewiduje ograniczenia dotyczące korzystania z wakacji składkowych, które mają na celu wsparcie najmniejszych firm. Osoby, które mogą skorzystać z tego rozwiązania, muszą spełniać określone kryteria, takie jak liczba zgłoszonych ubezpieczonych – nie więcej niż dziewięciu – wielkość osiąganego przychodu – w ciągu ostatnich 2 lat lub w co najmniej jednym z tych lat ich roczny przychód nie może przekroczyć równowartości w złotych 2 mln euro – i brak wykonywania działalności na rzecz swojego byłego pracodawcy. Rozwiązanie to ma na celu przeciwdziałanie negatywnemu zjawisku, jakim może być choćby wypychanie na samozatrudnienie. Ponadto przedsiębiorca musi także mieć zapewnione ubezpieczenie emerytalne, rentowe i wypadkowe z tytułu prowadzenia działalności gospodarczej w poprzednim miesiącu kalendarzowym. To rozwiązanie pozwala ustalić podstawę wymiaru składek dla danego przedsiębiorcy. Panie Marszałku! Wysoka Izbo! Mikroprzedsiębiorcy stanowią istotny element polskiego systemu gospodarczego. Wprowadzając przedmiotową ustawę, umożliwiamy im skorzystanie z pełnoprawnego urlopu, podczas którego nie będą musieli martwić się o środki na pokrycie składek na ubezpieczenia społeczne. Potwierdzi to nasze zobowiązanie, jako władzy ustawodawczej, do tworzenia prawa sprzyjającego rozwojowi Polski i polskich obywateli. Panie Marszałku! Wysoka Izbo! Klub Parlamentarny Koalicja Obywatelska popiera przedmiotowy projekt ustawy i wnosi o skierowanie go do dalszych prac. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Mirosław Adam Orliński, PSL – Trzecia Droga. Zapraszam.</utt>
    </speech>
    <speech speaker="Poseł Mirosław Adam Orliński">
      <utt t="norm">Szanowny Panie Marszałku!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przepraszam pana serdecznie, bo pan poseł Krzysztof Habura za chwilę rzuci we mnie pomidorem. Witam serdecznie uczniów szkoły podstawowej w Klukach. Witam was serdecznie.</utt>
      <utt t="reaction">Oklaski</utt>
      <utt t="norm">Pomidor był związany z tym, że przyjechaliście na zaproszenie właśnie pana posła, którego pozdrawiam. Proszę bardzo, panie pośle.</utt>
    </speech>
    <speech speaker="Poseł Mirosław Adam Orliński">
      <utt t="norm">Szanowny Panie Marszałku! Szanowny Panie Ministrze! Panie i Panowie Posłowie! Szanowni Państwo! Omawiamy projekt ustawy o zmianie ustawy o systemie ubezpieczeń społecznych oraz niektórych innych ustaw, w ramach którego wprowadzona zostanie instytucja tzw. wakacji składkowych dla najmniejszych firm. To niezwykle istotna i pozytywna zmiana zapewniająca istotne wsparcie dla sektora mikroprzedsiębiorców. Przede wszystkim jest to zmiana, która ma na celu pokazanie kierunku działania obecnego rządu, który stara się wyjść naprzeciw oczekiwaniom przedsiębiorców i rozwiązywać ich problemy. Jednocześnie ta zmiana nie naraża polskiego systemu ubezpieczeń społecznych. Co ważne, osoby korzystające z wakacji składkowych nadal pozostaną uczestnikami systemu ubezpieczeń społecznych. Zwolnienie z obowiązku składkowego nie będzie wymagało formalnego zawieszenia własnej działalności. Koszty tego zwolnienia… składki na ich ubezpieczenie społeczne z tytułu wykonywanej działalności będą finansowane z budżetu państwa, co przewiduje odpowiednia zmiana w artykule ustawy. Będzie to finansowane właśnie w ramach dotacji do Funduszu Ubezpieczeń Społecznych. Możliwość skorzystania z wakacji składkowych będzie dotyczyła jednego miesiąca kalendarzowego wskazanego przez przedsiębiorcę. W każdym roku kalendarzowym obejmie 1,7 mln mniejszych przedsiębiorców wpisanych do Centralnej Ewidencji Informacji o Działalności Gospodarczej, o czym pan minister Hetman także wspominał w swoim wystąpieniu. Ma to także na celu stymulację gospodarki, zdjęcie obciążeń z mikroprzedsiębiorców, zmniejszenie ich obciążeń wynikających z obowiązkowych ubezpieczeń społecznych, poprawę sytuacji finansowej osób prowadzących działalność gospodarczą o mniejszej skali. Rzeczywiście jest to tak naprawdę pierwsza i początkowa zmiana, której przedsiębiorcy oczekują. System ubezpieczeń społecznych, o czym należy pamiętać, musi realizować zasady sprawiedliwości społecznej wynikające z polskiej konstytucji i z odpowiednich przepisów. Chodzi zwłaszcza o solidarność międzypokoleniową. Odpowiedzialne państwo musi dbać o zapewnienie odpowiedniej ochrony społecznej oraz godziwych świadczeń członkom wszystkich grup społecznych. Z tego względu przy okazji projektowania wszelkich rozwiązań zmniejszających obciążenia składkowe przedsiębiorców musimy zachować równowagę pomiędzy dążeniem do poprawy sytuacji finansowej firm a stabilnością całego systemu, jego funkcjonowania. Szanowni Państwo! Ten projekt to początek prac nad wsparciem dla przedsiębiorców. Jest on bardzo potrzebny. To początek drogi, którą pójście bardzo mocno deklarowaliśmy jako posłowie Trzeciej Drogi, czyli Polskiego Stronnictwa Ludowego oraz Polski 2050. W ramach naszego projekt na każdym kroku podkreślamy, że praca przedsiębiorców, ich funkcjonowanie – zwłaszcza mikroprzedsiębiorców – są niezwykle cenne dla polskiej gospodarki, są bardzo potrzebne. To jest początek poważnej pacy nad zmianami przepisów prawnych, które mają ułatwić funkcjonowanie polskim przedsiębiorcom. Panie Ministrze! Pragnę bardzo serdecznie podziękować panu także w imieniu naszego klubu Polskie Stronnictwo Ludowe – Trzecia Droga za zrozumienie potrzeb, o których mówią przedsiębiorcy w rozmowach z naszymi posłami. Dziękujemy za zrozumienie dla przedsiębiorców i odpowiednie podejście do tego zagadnienia. Mamy nadzieję, że jest to początek dobrych zmian dla polskich przedsiębiorców. Bardzo dziękuję. W pełni to popieramy.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Tadeusz Tomaszewski, klub parlamentarny Lewica. Bardzo proszę.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Szanowny Panie Ministrze! Ta ustawa jest bardzo potrzebna osobom prowadzącym własną działalność gospodarczą i zatrudniającym do dziewięciu osób. Jest im potrzebna, bo składki na ubezpieczenia społeczne, Fundusz Pracy i Fundusz Ubezpieczeń Społecznych w ciągu 10 lat wzrosły z 766 zł do 1600 zł. Wzrost tej składki zdecydowanie wyprzedził inflację. W tym czasie rosło też wyznaczane administracyjnie wynagrodzenie minimalne, co jest tego pochodną. Po drugie, wprowadzono tzw. nieład PiS-owski, który obciążył prowadzących działalność gospodarczą 9-procentową składką zdrowotną, oczywiście wyliczaną w różny sposób dla osób prowadzących różne rodzaje działalności gospodarczej. Niemniej jednak, podkreślają przedsiębiorcy, to jest dla nich ogromne obciążenie. Zdanych Centralnej Ewidencji i Informacji o Działalności Gospodarczej, które są dostępne, wynika, że to wpływ na m.in. zakończenie działalności gospodarczej. W 2021 r. działalność została zakończona 176 tys. razy, a w 2023 r. – 198 tys. Tak samo jest, jeśli chodzi o zawieszanie działalności – w 2021 r. to było 278 tys. takich przypadków, a w 2023 r. już 372 tys. To jest bardzo duży wzrost liczby firm, które podjęły decyzję o zawieszeniu działalności. Wynika to właśnie z tego obciążenia. Dlatego to jest pierwszy krok. Bardzo liczymy jako klub parlamentarny Lewica na to, że rząd będzie pracował nad rozwiązaniami, które przyniosą ulgę w prowadzeniu działalności gospodarczej, doprowadzą do zmniejszenia kosztów, a składka zdrowotna będzie przedmiotem rewizji i powstanie stosowny projekt ustawy. To rozwiązanie, które dzisiaj omawiamy, może dotyczyć ponad 1700 tys. przedsiębiorców i jest ważne. Dlaczego? Przede wszystkim dlatego, że złożenie wniosku o te trwające 1 miesiąc wakacje ZUS-owskie nie powoduje żadnych negatywnych skutków. Po pierwsze, można prowadzić działalność gospodarczą i wtedy nie trzeba niczego zawieszać. Po drugie, można mieć przychody. Po trzecie, nie powoduje to negatywnych skutków dla systemu emerytalno-rentowego, ale także dla możliwości otrzymywania chorobowego. To jest istotne, bo część wcześniejszych rozwiązań niestety powodowała pewne perturbacje później. To, że jest ta ciągłość, jest, jak wspomniałem, bardzo ważne. Polskie państwo, budżet państwa będzie to finansował, przekazując Funduszowi Ubezpieczeń Społecznych stosowną dotację. To państwo bierze na siebie ciężar skutków tych trwających 1 miesiąc wakacji ZUS-owskich. Kto będzie mógł otrzymać to wsparcie? Wszyscy ci, którzy złożą w poprzedzającym miesiącu zgłoszenia dotyczące ubezpieczeń emerytalnych, rentowych, wypadkowych i zdrowotnych w przypadku nie więcej, jak wspomniałem, niż dziewięciu ubezpieczonych. Po drugie, dotyczy to tych, którzy osiągnęli w ostatnich 2 latach przychód z pozarolniczej działalności gospodarczej nieprzekraczający równowartości 2 mln euro. Po trzecie wsparcie mogą otrzymać ci, którzy są ubezpieczeni, a przynajmniej byli w miesiącu poprzedzającym złożenie tego wniosku. Ta ulga to, jak wspomniałem, pierwszy krok. Bardzo liczymy na to, że rząd będzie podejmował kolejne działania, które spowodują, iż mikroprzedsiębiorcy, iż prowadzenie działalności gospodarczej jako bardzo ważnego elementu</utt>
      <utt t="reaction">Dzwonek</utt>
      <utt t="norm">, związanego również z wpływem z podatków lokalnych, ale także z wpływami do budżetu państwa… Liczymy na to, że umożliwi to rozwój i pewną przewidywalność w prowadzeniu działalności gospodarczej, której to przewidywalności do tej pory nie było. Klub parlamentarny Lewicy opowiada się za wprowadzeniem tych rozwiązań i będzie dalej nad nimi pracował. Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Witold Tumanowicz, klub sejmowy Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Debatujemy o wprowadzeniu wakacji składkowych dla mikroprzedsiębiorców. Konfederacja poprze to rozwiązanie, ale trzeba powiedzieć sobie jasno: to jest kropla w morzu potrzeb. Przez ostatnich 8 lat PiS zrobił sobie z przedsiębiorców dojną krowę, która finansuje wyborcze programy rządu: bony turystyczne, trzynastki, czternastki, dopłaty do dekoderów. Przedsiębiorcy z roku na rok są coraz bardziej drenowani opłatami, co roku płacą wyższy ZUS. Projekt w żaden sposób nie realizuje głównej obietnicy tego rządu i polityków Trzeciej Drogi, czyli gwarancji powszechnej dobrowolności w zakresie płacenia składek ZUS w przypadku przedsiębiorców, bez żadnych gwiazdek, bez żadnych kruczków. Panie Ministrze! Kiedy prawdziwy konkret? Czy zdąży pan przed ucieczką na euromandat do Brukseli? Dziś zajmuje się pan głównie ustawą deweloper+, która wpływa na popyt, a nie podaż mieszkań. Znieście drakońskie opłaty za mieszkania, obrońcie Polaków przed dyrektywami budynkowymi, które nakazują budować i remontować domy po ogromnych cenach. Obniżcie podatki, by po prostu mieszkań było więcej. Wprowadźcie ulgi podatkowe, by można było odliczać odsetki hipoteczne. Dzięki temu mieszkania będą tańsze i bardziej dostępne. Przestańcie nabijać portfele firmom deweloperskim i bankom, bo one szybko dostosują się do tego prezentu, a mieszkania będą po prostu droższe. Zacznijcie działać w interesie Polaków, a nie banksterów. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Ryszard Petru, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Ryszard Petru">
      <utt t="norm">Panie Marszałku! Wysoka Izbo! Trzeba by zacząć od tego, jak działa system emerytalny w Polsce. Chciałem przypomnieć wszystkim, że z naszych składek, płaconych co miesiąc, finansowane są wypłaty emerytur. Jedyne, co nam zostało z reformy z 1999 r., to to, że nasze składki są zapisywane i waloryzowane, a ich suma będzie podstawą wyliczenia emerytury. Wakacje składkowe oznaczałyby więc niższą emeryturę. Aby tak się nie stało, za ten ubytek musimy wszyscy zapłacić z podatków i to może być nawet 2 mld zł rocznie. Trzeba również przypomnieć, czym się różni płacenie składek na ZUS przez przedsiębiorcę i przez pracownika. Przedsiębiorca płaci co miesiąc składkę na ZUS, bez względu na to, czy zarobi, czy nie, a pracownik – tylko od tego, co zarobi. Po podwyżce składki zdrowotnej wielu przedsiębiorców zakończyło swoją działalność. W roku 2022, w pierwszym roku obowiązywania tzw. Polskiego Ładu, zawieszono działalność 350 tys. firm, a 200 tys. firm zakończyło działalność. W pierwszych trzech kwartałach 2023 r. zawieszono działalność lub zamknięto ponad 410 tys. firm. Przedsiębiorców po prostu nie było stać na wysokie składki. Stąd jest postulat wakacji składkowych. To była reakcja na Polski Ład, który wciąż niestety obowiązuje. To wielkie wyzwanie dla koalicji, żeby po nim posprzątać. To polscy przedsiębiorcy najbardziej dostali po kieszeniach, stracili na rządach PiS i na wprowadzeniu Polskiego Ładu. Przeciętnie stracili 3 tys. zł rocznie z tytułu podwyżki składki zdrowotnej, co oznacza, że byli najbardziej poszkodowaną ze wszystkich grupą. Wakacje składkowe miały być naszym zdaniem potrzebne tym, którzy nie są w stanie opłacić zbyt wysokich składek. Odniosę się do wypowiedzi przedstawiciela Konfederacji. Polska 2050 – Trzecia Droga nigdy nie postulowała w pełni dobrowolnej składki ZUS-u.</utt>
      <utt t="reaction">Wesołość na sali</utt>
      <utt t="norm">Postulowaliśmy…</utt>
      <utt t="interrupt" by="Poseł Witold Tumanowicz">Mam wydrukowany program z waszej strony.</utt>
      <utt t="norm">Ja panu mówię… To pan sobie go przeczyta. My nigdy tego nie postulowaliśmy. Postulowaliśmy, aby nie płacili ci, którzy mają problemy finansowe. Zaraz się odniosę do stanowiska Konfederacji, dam wam rozwiązanie po to, abyście mogli wyjść z twarzą na…</utt>
      <utt t="interrupt" by="Poseł Witold Tumanowicz">Mogę podesłać. Proszę numer telefonu, ja prześlę ten program.</utt>
      <utt t="norm">Proszę państwa, nie wiem, czy państwo wiedzą, ale poseł z Konfederacji do mnie krzyczy w tym momencie. Ja występuję, w związku z tym państwo nie słyszą jego głosu, ale się do niego odniosę. Znacznie jednak ważniejsze od wakacji składkowych jest to, co dzieje się na co dzień. Zbyt wysoka składka zdrowotna dobija przedsiębiorców i przyczyniła się do porażki PiS. Stała się nie składką, tylko kolejnym podatkiem. Cieszy mnie wystąpienie przedstawiciela Lewicy, który również mówi o potrzebie uporania się z tą wysoką składką zdrowotną, czyli jej obniżenia. Tak więc znacznie ważniejsze od wakacji składkowych w naszym przekonaniu będzie obniżenie składki zdrowotnej zarówno dla przedsiębiorców, jak i dla pracowników, obniżenie do tak niskiego poziomu, a najlepiej ryczałtowego, żeby składka była znowu składką. Przypomnę, nasza propozycja składki zdrowotnej jest ryczałtowa dla wszystkich, dla pracowników i przedsiębiorców taka sama, upraszczając, zaokrąglając: 300, 500, 700 zł miesięcznie ryczałtu, w zależności od progu dochodowego. Wakacje składkowe od ZUS-u są tylko wakacjami, a obniżenie składki zdrowotnej będzie na stałe, po prostu na co dzień. Są tacy, przed chwilą słyszeliśmy, którzy postulują pełną dobrowolność, jeśli chodzi o ZUS, czyli swego rodzaju wieczne wakacje od płacenia składek. Szanowni państwo, nie ma darmowych obiadów i tak samo nie ma wiecznych wakacji.</utt>
      <utt t="interrupt" by="Poseł Andrzej Gawron">Było obiecane.</utt>
      <utt t="norm">Każdy przecież dobrze wie, że gdyby składki na ubezpieczenia społeczne nie były obowiązkowe, to większość z nas, przedsiębiorców, by ich nie płaciła.</utt>
      <utt t="interrupt" by="Poseł Mariusz Krystian">Trzeba było nie obiecywać.</utt>
      <utt t="norm">Ale nawet załóżmy, że połowa z nas by nie chciała płacić tych składek, to wtedy ubytek wyniósłby 7 mld zł. Apeluję do tych, którzy chcieliby w pełni dobrowolnego ZUS-u, aby odpuścili ten postulat, ale poparli naszą propozycję obniżenia składki zdrowotnej. Apeluję do Konfederacji, oczywiście do PiS-u nie będę apelował, bo to nie ma sensu…</utt>
      <utt t="interrupt" by="Głos z sali">Ha, ha, ha!</utt>
      <utt t="norm">…bo oni podwyższyli składkę zdrowotną, wprowadzili Polski Ład.</utt>
      <utt t="reaction">Oklaski</utt>
      <utt t="interrupt" by="Poseł Andrzej Gawron">Mały ZUS.</utt>
      <utt t="norm">A co do omawianej ustawy klub Polska 2050 – Trzecia Droga poprze projekt ustawy o wakacjach składkowych, gdyż ulży to wielu przedsiębiorcom poturbowanym Polskim Ładem. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. 16 osób zgłosiło się do zadawania pytań. Czy ktoś z państwa chciałby jeszcze się zgłosić? Jeżeli nie, zamykam listę. Ustalam czas pytania na minutę. Bardzo proszę pana posła Grzegorza Brauna z Konfederacji. Martwi mnie nieobecność pana posła. Pan poseł Marcin Skonieczka, Polska 2050 – Trzecia Droga.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! Moi przedmówcy z opozycji martwili się o realizację gwarancji Trzeciej Drogi i tu zachęcam do tego, żeby spojrzeć na stronę Polski 2050. Od czasu kampanii wyborczej jest tam…</utt>
      <utt t="interrupt" by="Głos z sali">Zmieniło się.</utt>
      <utt t="norm">Nie, nie zmieniło się. Nie zmieniło się, jest od początku taki jeden artykuł, gdzie jest wymienionych 12 naszych gwarancji i jest też gwarancja, jedna z 12: dobrowolny ZUS dla mikrofirm zagrożonych niewypłacalnością. Polskich przedsiębiorców duszą horrendalne koszty prowadzenia działalności gospodarczej. Jednym z nich są stale rosnące składki na ZUS, które płacą niezależnie od uzyskiwanego dochodu. Zmienimy to. Wprowadzimy wakacje od składek na Zakład Ubezpieczeń Społecznych dla mikroprzedsiębiorców w kłopotach finansowych – tak brzmi ten postulat. Procedowany dziś projekt ustawy jest rozwiązaniem zbliżonym do naszego postulatu, ale co najważniejsze, zmniejsza obciążenia dla mikroprzedsiębiorców, co jest naszym celem, dlatego go w pełni popieramy. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Tadeusz Tomaszewski, klub parlamentarny Lewica. Bardzo proszę.</utt>
    </speech>
    <speech speaker="Poseł Tadeusz Tomaszewski">
      <utt t="norm">Panie Marszałku! Wysoki Sejmie! Panie Ministrze! Chciałem zapytać w imię pewnej równości konstytucyjnej o to, czy rząd rozważał również wakacje przez jeden miesiąc w płaceniu składki na KRUS. Rolnicy też prowadzą działalność gospodarczą. Ta składka jest w inny sposób wyliczana i odprowadzana, bo jest odprowadzana kwartalnie, zależy od wielkości gospodarstwa rolnego, ale czy takie rozważania były prowadzone przez rząd w ramach prac nad tą ustawą? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani poseł Anna Gembicka, Klub Parlamentarny Prawo i Sprawiedliwość. Bardzo proszę.</utt>
    </speech>
    <speech speaker="Poseł Anna Gembicka">
      <utt t="norm">Bardzo dziękuję. Panie Marszałku! Wysoka Izbo! Panie Pośle Petru! Ja panu naprawdę gratuluję, bo pan ma taki talent satyryczny, że pan powinien w kabarecie występować. Ja tutaj pokażę i przypomnę wasz plakat: Gwarantujemy dobrowolny ZUS dla przedsiębiorców.</utt>
      <utt t="interrupt" by="Poseł Marcin Skonieczka">To jest PSL.</utt>
      <utt t="norm">Rozumiem, że to się zamieniło teraz w przenośnię, tak? Bo te konkrety, które państwo obiecywaliście w kampanii, teraz już się stały przenośniami, teraz już się stały nieważne. No, jak to się mówi czasami w Platformie, dwa razy obiecać to jak raz zrobić. Więc rozumiem, że państwo tym hasłem się posługujecie.</utt>
      <utt t="interrupt" by="Poseł Małgorzata Pępek">…ukraść.</utt>
      <utt t="interrupt" by="Poseł Mariusz Krystian">Chyba wy.</utt>
      <utt t="norm">Ale chciałam zapytać o ten projekt. W ocenie skutków regulacji wykazujecie, że w 2024 r. koszt to będzie 1640 mln zł. Jak państwo zamierzacie zrekompensować ten koszt w tegorocznym budżecie?</utt>
      <utt t="reaction">Dzwonek</utt>
      <utt t="norm">Skąd zapewnicie środki? I drugie: Czy była zrobiona analiza finansowa kosztów waszej obietnicy wyborczej, czyli w pełni dobrowolnego ZUS-u? Dziękuję.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pani poseł Małgorzata Pępek, Koalicja Obywatelska.</utt>
    </speech>
    <speech speaker="Poseł Małgorzata Pępek">
      <utt t="norm">Panie Marszałku! Wysoka Izbo! Prywatni przedsiębiorcy to grupa społeczna, która napędza gospodarkę, a tym samym rozwój Polski, stanowiąc koło zamachowe stałego progresu naszego kraju. Te osoby muszą mieć poczucie, że rząd je wspiera i o nich nie zapomina, a wiele z nich zwracało uwagę przez ostatnie lata na niesprawiedliwość, że osoby samozatrudnione, które są jedynymi pracownikami w swojej działalności gospodarczej, gdy decydują się na urlop, muszą płacić składkę ZUS. W tym kontekście tzw. urlop dla przedsiębiorców cieszy i daje nadzieję, że w przyszłości będą dalsze pozytywne zmiany ustawowe dla tej grupy. Proszę zatem o odpowiedź na pytanie, kiedy pierwsi przedsiębiorcy będą mogli skorzystać z tego rozwiązania. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Ryszard Petru w trybie sprostowania. Bardzo proszę.</utt>
    </speech>
    <speech speaker="Poseł Ryszard Petru">
      <utt t="norm">Panie marszałku, dziękuję bardzo. Jeszcze raz powtórzę: Polska 2050 – Trzecia Droga nigdy nie postulowała w pełni dobrowolnego ZUS-u. Mówiliśmy wyłącznie o tym, aby dobrowolny…</utt>
      <utt t="interrupt" by="Poseł Zbigniew Krzysztof Kuźmiuk">A plakat…</utt>
      <utt t="norm">A ten plakat był plakatem PSL-u. Przypomnę: są dwa ugrupowania, które miały oddzielne programy, a potem mieliśmy 12 wspólnych obietnic.</utt>
      <utt t="interrupt" by="Poseł Zbigniew Krzysztof Kuźmiuk">Trzeciej Drogi.</utt>
      <utt t="norm">Jeszcze raz podkreślam: proponowaliśmy tylko dobrowolny ZUS dla tych…</utt>
      <utt t="reaction">Wesołość na sali</utt>
      <utt t="norm">Ale proszę nas słuchać, a nie się śmiać. I proszę czytać ze zrozumieniem.</utt>
      <utt t="interrupt" by="Poseł Mariusz Krystian">Ale to jest śmieszne, co pan mówi.</utt>
      <utt t="norm">Polska 2050 proponowała wyłącznie dobrowolny ZUS dla tych, którzy mają problemy.</utt>
      <utt t="interrupt" by="Poseł Mariusz Krystian">Wy macie problemy z wiarygodnością.</utt>
      <utt t="norm">W związku z tym ta ustawa idzie dalej i popieramy tę ustawę. Dziękuję bardzo.</utt>
      <utt t="reaction">Oklaski</utt>
      <utt t="norm">To wy macie problemy.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Bardzo proszę.</utt>
    </speech>
    <speech speaker="Poseł Krystyna Skowrońska">
      <utt t="norm">Panie Marszałku! Panie i Panowie Posłowie! Państwo Posłowie z PiS-u! Wasza stand-uperka, 2-tygodniowa minister przyszła i powiedziała, że nie ma pieniędzy. Skąd wziąć pieniądze? Ona właśnie zadała kluczowe pytanie. Bo wyście tak zdewastowali budżet, tak zadłużyli Polskę, że dzisiaj ja jej trosce naprawdę się nie dziwię.</utt>
      <utt t="reaction">Oklaski</utt>
      <utt t="norm">Rozwiązanie jest dobre, będziemy je popierać. Co jeszcze zepsuł PiS? Składka zdrowotna dla przedsiębiorców. I to jest kluczowe pytanie. Składka zdrowotna, nowa regulacja dla przedsiębiorców, ważna debata, a z drugiej strony rozwój gospodarczy. Na tym powinniśmy się skupić. To będzie dobre dla mikroprzedsiębiorców i wszyscy to poprzemy. Wierzę, że na tej sali nie będzie nikogo, kto tego rozwiązania nie poprze, ale musimy iść dalej. Panie Ministrze! Wszystkim nam</utt>
      <utt t="reaction">Dzwonek</utt>
      <utt t="norm">leży na sercu sprawa dotycząca składki zdrowotnej dla przedsiębiorców. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani poseł Zofia Czernow, Klub Parlamentarny Koalicja Obywatelska.</utt>
    </speech>
    <speech speaker="Poseł Zofia Czernow">
      <utt t="norm">Panie Marszałku! Wysoki Sejmie! Panie Ministrze! Wakacje składkowe, realizacja jednej z naszych obietnic. Ale chciałam na początku odnieść się do wypowiedzi przedstawiciela Prawa i Sprawiedliwości, który mówił tutaj o tym, jak to PiS złożył w marcu tego roku – uwaga – świetny projekt dla przedsiębiorców. Być może jest to świetny projekt. Ale co robił PiS przez 8 lat? Regularnie obciążał przedsiębiorców podatkami, opłatami, składkami, a tzw. polski nieład, bo tak przedsiębiorcy to nazywali, spowodował upadłość wielu przedsiębiorców. Oni już nie funkcjonują i żadne wasze pomysły już im nie pomogą. To jest absolutna hipokryzja. Chcę powiedzieć, że nasza propozycja jest jednym z kroków czy jedną z propozycji, które mają wesprzeć</utt>
      <utt t="reaction">Dzwonek</utt>
      <utt t="norm">małe i średnie przedsiębiorstwa, bo czas, aby im pomóc.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Mariusz Krystian, Klub Parlamentarny Prawo i Sprawiedliwość. Bardzo proszę.</utt>
    </speech>
    <speech speaker="Poseł Mariusz Krystian">
      <utt t="norm">Dziękuję. Panie Marszałku! Wysoka Izbo! Myślę, że jedyną rzeczą, która została, jak to powiedziała pani poseł, zdewastowana, jest wasza wiarygodność, bo ona absolutnie upadła po braku realizacji 100 konkretów. Ja może jeszcze raz pokażę dla jasności, bo teraz się kłócicie, czyj to jest pomysł. Zrzucacie na innych i mówicie, że to jest pomysł PSL-u, to nie wasz, to nie wy, to nie wy to zrobiliście.</utt>
      <utt t="interrupt" by="Poseł Magdalena Małgorzata Kołodziejczak">Ale pan to wyjaśni tam.</utt>
      <utt t="norm">Otóż jest to materiał Koalicyjnego Komitetu Wyborczego Trzecia Droga PSL-PL2050 Szymona Hołowni, więc wy się pod tym podpisaliście, a dzisiaj ściemniacie wszystkim, że to nie wy, że to nie wy obiecywaliście dobrowolny ZUS. Szanowni Państwo! Nie zrzucajcie na PSL, tylko stańcie w prawdzie i popatrzcie, że w kampanii wyborczej obiecaliście dobrowolny ZUS polskim przedsiębiorcom, na co jest dowód. Pana wywód ekonomiczny trzeba było przedstawić panu Szymonowi Hołowni przed wyborami, żeby nie obiecywał tego, co zostało obiecane.</utt>
      <utt t="interrupt" by="Poseł Ryszard Petru">Nie obiecywał.</utt>
      <utt t="norm">Jest to również na waszych partyjnych serwerach</utt>
      <utt t="reaction">Dzwonek</utt>
      <utt t="norm">, że obiecaliście te trzy rzeczy, o których powiedziałem w wystąpieniu przedstawiającym stanowisko Klubu Parlamentarnego PiS: ulgę dla przedsiębiorców, dobrowolny ZUS i pomoc dla mikroprzedsiębiorców.</utt>
      <utt t="interrupt" by="Poseł Marcin Skonieczka">Dla firm zagrożonych niewypłacalnością.</utt>
      <utt t="norm">Trzy rzeczy. Macie problem, ale z wiarygodnością. Dziękuję bardzo.</utt>
      <utt t="interrupt" by="Poseł Ryszard Petru">Trzeba czytać ze zrozumieniem.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Andrzej Gawron, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Andrzej Gawron">
      <utt t="norm">Panie Marszałku! Panie Ministrze! Wysoka Izbo! Góra urodziła mysz. Po prostu były obiecywane 3-miesięczne wakacje, ale wcześniej był całkowicie dobrowolny ZUS. Teraz stanęło na jednym miesiącu. Niestety nic nie słychać o tym, żeby ryczałtowa składka zdrowotna została przywrócona do tych ram, jakie były przed Nowym Ładem.</utt>
      <utt t="interrupt" by="Poseł Krystyna Skowrońska">Ale to pana nie boli, bo pan był w innej sprawie. Trzeba było to zrobić.</utt>
      <utt t="norm">Nie ma innych przepisów, jeżeli chodzi o zasiłek chorobowy, który miał być płacony od pierwszego dnia przez ZUS. A więc, panie ministrze, mam takie pytanie, jeżeli chodzi już konkretnie o ten projekt ustawy: Czy przez ten miesiąc też mikroprzedsiębiorcy nie będą płacić składki zdrowotnej? I drugie pytanie: Czy nie lepszym rozwiązaniem byłoby, żeby mały ZUS, który dobrze funkcjonuje, z którego korzysta kilkaset tysięcy przedsiębiorców, rozszerzyć bezterminowo, żeby nie było</utt>
      <utt t="reaction">Dzwonek</utt>
      <utt t="norm">, że tylko przez 3 lata może korzystać przedsiębiorca, i odrzucić 120 tys. zł przychodu, które też ogranicza korzystanie z tego małego ZUS-u? Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Henryk Szopiński, Koalicja Obywatelska. Proszę bardzo.</utt>
    </speech>
    <speech speaker="Poseł Henryk Szopiński">
      <utt t="norm">Panie Marszałku! Wysoka Izbo! Panie Pośle! Nie trzeba było zdewastować budżetu, to moglibyśmy zrobić</utt>
      <utt t="reaction">Oklaski</utt>
      <utt t="norm">trochę więcej dla przedsiębiorców. Ale my to zrobimy, to jest tylko kwestia czasu.</utt>
      <utt t="interrupt" by="Poseł Andrzej Gawron">Nie znaliście budżetu?</utt>
      <utt t="norm">Wakacje składkowe to dobry gest dla przedsiębiorców, dla tej największej grupy przedsiębiorców w Polsce, bo to przecież te małe, najczęściej jednoosobowe firmy, które z mozołem dźwigają polską gospodarkę. W swoje firmy przedsiębiorcy najczęściej zainwestowali cały kapitał rodzinnych oszczędności. To jedna strona, a druga to czas, nieograniczony czas, najczęściej praca 24 godziny na dobę, także w dni wolne od pracy. Dlatego doskonale rozumiem oczekiwania tych przedsiębiorców. Właściciele warsztatów samochodowych, zakładów fryzjerskich, salonów kosmetycznych. Oni o urlopach tylko mówią, ale tak naprawdę nigdy ich nie mają. Dodatkowo 9-procentowa składka zdrowotna obciążyła ich na tyle, że sam znam wielu, którzy postanowili zamknąć działalność gospodarczą</utt>
      <utt t="reaction">Dzwonek</utt>
      <utt t="norm">i szukać pracy za granicą, co jest najgorsze. Wierzę w to, że to pierwszy krok w kierunku uproszczenia i ułatwienia prowadzenia działalności gospodarczej przez mikroprzedsiębiorców. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dzień dobry… Dziękuję.</utt>
      <utt t="interrupt" by="Poseł Magdalena Małgorzata Kołodziejczak">Dzień dobry.</utt>
      <utt t="norm">Przepraszam, gdzieś odpłynąłem. Pani poseł Magdalena Małgorzata Kołodziejczak, Klub Parlamentarny Koalicja Obywatelska. Bardzo proszę.</utt>
    </speech>
    <speech speaker="Poseł Magdalena Małgorzata Kołodziejczak">
      <utt t="norm">Szanowny Panie Marszałku! Wysoka Izbo! Na koniec 2023 r. w Polsce mieliśmy 2283 tys. mikroprzedsiębiorstw. To sól naszej ziemi. Codziennie przy wielu czynnościach, usługach korzystamy właśnie z takich firm. Tak jak kolega powiedział, są to zakłady samochodowe, to fryzjerki, kosmetyczki, a także inna działalność. Nie wyobrażamy sobie funkcjonowania naszych gospodarstw bez ich pracy. Są to, tak jak również powiedział mój przedmówca, firmy rodzinne, tworzone przez pokolenia, i firmy, które wiązały się z niezwykłym optymizmem i chęcią pracy. Niestety polski nieład, który zdemolował nie tylko przedsiębiorców, ale również samorządy – a przypomnę, że często jest traktowany jak tzw. podatek nawet od sprzedanej szafy, bo tak to jest – spowodował, że wiele tych firm, tak jak przedmówcy powiedzieli, upadło.</utt>
      <utt t="reaction">Dzwonek</utt>
      <utt t="norm">Dlatego jestem bardzo zadowolona i bardzo dziękuję panu ministrowi za to, że taka ustawa zostanie wprowadzona w życie, bo pozwoli wreszcie na chociaż maleńki oddech. Natomiast te wszystkie ulgi, o których państwo teraz mówicie, będą z pewnością wprowadzone w kolejnym czasie, ale najpierw musimy odbudować finanse publiczne. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Bartosz Romowicz, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Bartosz Romowicz">
      <utt t="norm">Szanowny Panie Marszałku! Panie Ministrze! Panie Posłanki, Panowie Posłowie! Miło słyszeć z ust polityków Prawa i Sprawiedliwości, że Polski Ład był zły, że przyznajecie się do tego błędu. Czekam jeszcze, żebyście powiedzieli, że Polski Ład zdemolował finanse samorządowe i doprowadził do tego, że samorządowcy staną się administratorami, a nie zarządzającymi, i że brakuje środków na bieżące funkcjonowanie.</utt>
      <utt t="interrupt" by="Poseł Mariusz Krystian">Nie usłyszy pan tego, bo to nieprawda.</utt>
      <utt t="norm">Bo przez Polski Ład najbardziej…</utt>
      <utt t="reaction">Wypowiedź poza mikrofonem</utt>
      <utt t="norm">Najwyższe inwestycje na obligacje. Na obligacje, tak, tak.</utt>
      <utt t="interrupt" by="Poseł Zbigniew Krzysztof Kuźmiuk">Swoim…</utt>
      <utt t="norm">I swoim, przede wszystkim swoim, swoim samorządowcom – to był wasz Polski Ład: zabrać wszystkim, dać swoim. To jest wasze podejście do samorządu.</utt>
      <utt t="interrupt" by="Poseł Zbigniew Krzysztof Kuźmiuk">…kłamie.</utt>
      <utt t="norm">Nie kłamię, można sprawdzić. Nawet wszystkie fundacje, instytucje i stowarzyszenia o tym mówią, co zrobiliście z samorządami. Po prostu je upolityczniliście.</utt>
      <utt t="interrupt" by="Poseł Mariusz Krystian">Fundacja Batorego.</utt>
      <utt t="norm">Ja chcę, panie ministrze, tylko zapytać o jedno, a w zasadzie usłyszeć potwierdzenie, że ten projekt wpłynie pozytywnie, a na pewno nie wpłynie negatywnie na sytuację samorządów w Polsce. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Sławomir Ćwik, Polska 2050 – Trzecia Droga.</utt>
    </speech>
    <speech speaker="Poseł Sławomir Ćwik">
      <utt t="norm">Szanowny Panie Marszałku! Wysoka Izbo! Mam bardzo krótkie pytanie: Czy wprowadzenie tej ustawy będzie obejmowało także osoby, które korzystały ze wsparcia przy podjęciu działalności gospodarczej np. w ramach Programu Rozwoju Obszarów Wiejskich lub też walki z bezrobociem? Czyli, jeżeli skorzystają z wakacji kredytowych, czy będą mogły nadal korzystać z tych programów, czy nie będzie tutaj wyłączenia? A odnosząc się do zarzutów prawej strony sali co do kwestii, że ten program ma taki, a nie inny kształt, to jak spojrzymy na skutki, to w okresie 10 lat są one oszacowane mniej więcej na 20 mld zł. Dzisiaj już wiemy, że same machlojki i błędy popełnione przy zarządzaniu Orlenem spowodowały straty – to, co wiemy już dzisiaj – rzędu 17 mld zł. To jest zła sprzedaż Lotosu, to jest błąd w inwestycji w Olefiny</utt>
      <utt t="reaction">Dzwonek</utt>
      <utt t="norm">i to jest to, co ostatnio usłyszeliśmy o przedpłacie na 1600 mln na ropę, która nie została dostarczona, a pieniądze są podobno nie do odzyskania. Skandal!</utt>
      <utt t="reaction">Oklaski</utt>
      <utt t="interrupt" by="Poseł Magdalena Małgorzata Kołodziejczak">Tak jak za maseczki i respiratory.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Witold Tumanowicz, Konfederacja. Bardzo proszę.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Powiem szczerze, że to jest pouczająca debata, bo prawda jest taka, że nikt tak chyba nie nauczył teraz Polaków tego, że trzeba czytać umowy. Czytać gwiazdki, czytać to, że najpierw tak wygląda reklama, a potem okazuje się, że tam jest gwiazdka, że nie obiecywaliśmy tego, to nie my, to oni. To są rzeczy, które są tak naprawdę przymiotem zwykłych bangsterów. Potem, po podpisaniu umowy nagle okazuje się, że to nie my, to nie kredyt we frankach, to kredyt w czymś innym. I musisz płacić ogromne pieniądze. Tak samo trzeba było uważać przed wyborami i nie głosować na tych hipokrytów z koalicji 13 grudnia. Bo okazuje się, że potem, jak już im zaufaliście, to przez 4 lata mają was po prostu gdzieś. Dziękuję bardzo.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Zbigniew Krzysztof Kuźmiuk, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Dziękuję bardzo. Panie Marszałku! Panie Ministrze! Po pierwsze, bardzo się cieszę, że ten projekt, który pan dzisiaj przedkłada, wpisuje się, jak pan sam zaznaczył w uzasadnieniu, w takie rozwiązania, jak ulga na start, mały ZUS plus czy składki preferencyjne. To wszystko rozwiązania, które Prawo i Sprawiedliwość wprowadziło przez 8 lat rządzenia w Polsce. Po drugie, było pytanie, co Prawo i Sprawiedliwość zrobiło dla przedsiębiorców, pan Ryszard Petru był uprzejmy je zadać. Panie Pośle! Jako ekonomista powinien pan wiedzieć, że Prawo i Sprawiedliwość stworzyło warunki do tego, abyśmy mieli najwyższy wzrost gospodarczy w Europie pomiędzy IV kwartałem 2019 r. a 2023 r. – 11,2%, najwyższy wzrost gospodarczy w Unii Europejskiej</utt>
      <utt t="reaction">Dzwonek</utt>
      <utt t="norm">w sytuacji, kiedy strefa euro wzrosła zaledwie o 2,5%. A są kraje, które nie wykazały w tym czasie żadnego wzrostu. Twórcami tego wzrostu, jak i jego beneficjentami byli oczywiście przedsiębiorcy. Na koniec pytanie. Panie marszałku, mam ogromną prośbę, żeby pan pozwolił mi je zadać. Mianowicie tam jest cały szereg ograniczeń, jeżeli chodzi o przedsiębiorców, m.in. to ograniczenie wartości sprzedaży.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pytanie, panie pośle, pytanie.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Tak, tak, tak, już je zadaję. …ale także pomoc, wpisanie tego w…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Panie pośle, pytanie.</utt>
    </speech>
    <speech speaker="Poseł Zbigniew Krzysztof Kuźmiuk">
      <utt t="norm">Ilu przedsiębiorców realnie będzie w stanie skorzystać z tego instrumentu?</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pani posłanka Klaudia Jachira. Bardzo proszę.</utt>
    </speech>
    <speech speaker="Poseł Klaudia Jachira">
      <utt t="norm">Panie Marszałku! Wysoka Izbo! Każda ulga od ZUS-u dla przedsiębiorcy, nawet jeśli doraźna, jest lepsza niż nic. Wiem to bardzo dobrze, bo zanim weszłam do Sejmu, działałam w branży artystycznej i wiedziałam, że są miesiące dobre, ale też te chude. Natomiast nie ukrywajmy, że to rozwiąże najważniejsze problemy przedsiębiorców. Najwyższa pora, by w Polsce, już po rządach PiS-u, znów opłacało się prowadzić działalność. Aby tak było, potrzebne jest proste i stabilne prawo podatkowe, posprzątanie po polskim, a właściwie po PiS-owskim nieładzie, obniżenie składki zdrowotnej, obniżenie opodatkowania pracy. Szacunkowo przeciętne łączne obciążenie podatkowe miesięcznej płacy, czyli kosztu przedsiębiorcy, wynosi aż 54%. Skończmy z tym, szanowni państwo, że przedsiębiorca w Polsce jest ciągle tym złym kapitalistą, ciągle musi być kontrolowany, bo to jest spadek po poprzednim ustroju.</utt>
      <utt t="reaction">Dzwonek</utt>
      <utt t="norm">Przecież to prowadzący firmy ryzykują własnym majątkiem, dają miejsca pracy, napędzają naszą gospodarkę. W Polsce nareszcie praca, przedsiębiorczość musi się opłacać, bo to też jesteśmy winni naszym wyborcom i wyborczyniom.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Proszę państwa, ogłoszę pół minuty przerwy, jak państwo pozwolicie. Ale tylko pół minuty i wrócę za chwilę.</utt>
      <utt t="reaction">Przerwa w posiedzeniu od godz. 10 min 48 do godz. 10 min 49</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Wznawiam obrady. Miło, że państwo poczekaliście. Przepraszam. Panie ministrze, bardzo proszę. Minister rozwoju i technologii pan minister Krzysztof Hetman.</utt>
    </speech>
    <speech speaker="Minister Rozwoju i Technologii Krzysztof Hetman">
      <utt t="norm">Dziękuję bardzo. Panie Marszałku! Wysoka Izbo! Chciałem bardzo serdecznie podziękować za tę debatę, za wszystkie pytania wszystkim paniom i panom posłom. Chciałbym podkreślić to, co powiedział pan poseł Ryszard Petru, że to rozwiązanie związane z wakacjami od ZUS-u jest wyjściem naprzeciw tym samozatrudnionym, prowadzącym jednoosobową działalność gospodarczą, którzy mają problemy. Ponieważ gdy przedsiębiorca ma problem, może zawiesić działalność gospodarczą, ale wtedy nie może jej prowadzić. W tym rozwiązaniu, które proponujemy, taką działalność gospodarczą można dalej prowadzić, można wystawiać faktury, można realizować swoje zadania. Więc to jest także wyjście naprzeciw wszystkim tym, którzy mają przejściowe problemy, a chcieliby nadal prowadzić swoją działalność gospodarczą. Problemów u przedsiębiorców, szczególnie tych prowadzących jednoosobową działalność gospodarczą, nie brakuje. Warto przypomnieć pewne liczby. Panie, panowie posłowie z prawej strony sali sejmowej przedstawiają taki wizerunek, jakoby przedsiębiorcy byli zostawieni na koniec 2023 r. w świetnej kondycji. Warto przypomnieć, że na koniec 2023 r. zostało zakończonych 198 tys. działalności gospodarczych, jednoosobowych działalności gospodarczych. Aż 372 tys. zostało zawieszonych. Takie są fakty, drodzy państwo, i w takim stanie zostawiliście tych, którzy pracują w formie jednoosobowej działalności gospodarczej. Warto zwrócić uwagę, że 372 tys. zawieszonych działalności na koniec 2023 r. to jest o 7% więcej niż w roku 2022. Więc ta kula śnieżna była coraz większa. Ja, proszę państwa, mam taką wewnętrzną uczciwość, a także moi współpracownicy w resorcie, aby powiedzieć o dobrych rzeczach, które w poprzednich latach zdarzyły się w przypadku przedsiębiorców, jak chociażby mały ZUS plus. Mówiłem także o preferencyjnym ZUS-ie. Widzę, że tutaj zarówno pan poseł Kuźmiuk, jak i pan poseł Krystian chętnie przyznają się do tych rozwiązań, biorąc to za zasługę poprzednich rządów. To chciałbym tylko przypomnieć gwoli uczciwości, że preferencyjny ZUS, do którego państwo się przyznajecie, a o którym powiedziałem w swoim pierwszym słowie wstępnym, został wprowadzony w 2005 r. za rządów SLD, a w pierwszym czytaniu klub Prawa i Sprawiedliwości wstrzymał się od głosu. Więc warto pamiętać o historii i sprawdzać pewne fakty.</utt>
      <utt t="reaction">Oklaski</utt>
      <utt t="norm">Proszę państwa, jeśli chodzi o pytania, to pan poseł Tomaszewski pytał, czy pracujemy nad wakacjami składkowymi dotyczącymi KRUS-u. Nikt nie zgłaszał takiego postulatu. Nie było o tym mowy, więc siłą rzeczy w tym momencie nad tym nie pracujemy. Zresztą uważam, że rolnicy mają większe problemy niż akurat składki KRUS-owskie. Pani poseł Gembicka pytała, jak będzie wyglądało uzupełnianie środków z tej ulgi. W oczywisty sposób uzupełniać te środki będą finanse pochodzące z budżetu państwa. Pani poseł także zapytała, ile by to kosztowało, gdyby to trwało przez cały rok. Matematyka to jest prosta dziedzina. Jeśli miesiąc kosztuje trochę ponad 1,5 mld, to wystarczy to przemnożyć przez kolejne 11 miesięcy i wyjdzie nam kwota. Aczkolwiek takiego rozwiązania wprowadzić przecież nie można. To chyba każdy wie, ponieważ żaden przedsiębiorca, w sytuacji kiedy miałby ulgę, a budżet państwa by mu ją uzupełniał ze środków budżetu państwa, już nie płaciłby żadnych składek. Pani poseł Pępek pytała, kiedy będzie można skorzystać z tej ulgi. Z tej ulgi skorzystać będzie można, pani poseł, w IV kwartale. Zakładamy, że w IV kwartale tego roku. Pan poseł Gawron mówił z kolei o składce zdrowotnej. Pozwolicie państwo, że jeśli chodzi o uwagi dotyczące składki zdrowotnej ze strony pań i panów posłów z Prawa i Sprawiedliwości, to spuszczę na to kurtynę milczenia i akurat tego komentować nie będę. Chyba każdy wie, z jakiego powodu.</utt>
      <utt t="reaction">Oklaski</utt>
      <utt t="norm">Pan poseł Bartosz Romowicz pytał o wpływ na finanse samorządu. Nie, to rozwiązanie nie będzie miało żadnego wpływu na finanse samorządów. Pan poseł Ćwik pytał jeszcze, czy to rozwiązanie będzie w jakiś sposób wykluczało przedsiębiorców z innych programów bądź kolidowało z nimi. Zapewniam, że nie. Na koniec pan poseł Kuźmiuk pytał, ilu przedsiębiorców będzie mogło skorzystać z tego rozwiązania. Dokładnie tą ulgą będzie można objąć 1700 tys. osób.</utt>
      <utt t="interrupt" by="Poseł Zbigniew Krzysztof Kuźmiuk">Ile realnie skorzysta, jak państwo szacują?</utt>
      <utt t="norm">Panie Pośle! To jest dobrowolne rozwiązanie i dowiemy się o tym, jak przedsiębiorcy będą chcieli z tego korzystać. Więc myślę, że po pierwszym miesiącu, kiedy ta ulga będzie funkcjonowała, będziemy już wiedzieć, ilu przedsiębiorców z tego skorzysta. Dziękuję bardzo. Dziękuję, panie marszałku. Dziękuję państwu.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie, panie ministrze. Dziękuję państwu za dyskusję. Zamykam dyskusję. Marszałek Sejmu, po zasięgnięciu opinii Prezydium Sejmu, proponuje, aby Sejm skierował rządowy projekt ustawy o zmianie ustawy o systemie ubezpieczeń społecznych oraz niektórych innych ustaw, zawarty w druku nr 275, do Komisji Polityki Społecznej i Rodziny w celu rozpatrzenia. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Przystępujemy do rozpatrzenia punktu 18. porządku dziennego: Informacja Ministra Spraw Zagranicznych na temat śmierci Damiana Sobola podczas niesienia przez niego pomocy humanitarnej ofiarom konfliktu w Strefie Gazy. Bardzo proszę sekretarza stanu w Ministerstwie Spraw Zagranicznych pana ministra Władysława Teofila Bartoszewskiego o przedstawienie informacji. Bardzo proszę, panie ministrze. Dzień dobry.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Dzień dobry. Szanowny Panie Marszałku! Wysoka Izbo! W imieniu Ministerstwa Spraw Zagranicznych chciałbym omówić temat tragicznej śmierci polskiego obywatela pana Damiana Sobola 1 kwietnia br. Pan Sobol…</utt>
      <utt t="interrupt" by="Głos z sali">Soból.</utt>
      <utt t="interrupt" by="Poseł Łukasz Kmita">Szanujcie zmarłego.</utt>
      <utt t="norm">Soból. Pan Soból, pracownik amerykańskiej organizacji charytatywnej, który dostarczał żywność ludziom w Gazie, Palestyńczykom w Gazie, przedtem dostarczał pomoc Ukraińcom walczącym z rosyjskim najazdem, został zabity, jak mówiłem, razem z sześcioma innymi osobami w Strefie Gazy 1 kwietnia tego roku. Jest to poruszający i szokujący atak na pracowników organizacji humanitarnej World Central Kitchen, która dostarcza, jak się ocenia, ok. 60% pomocy humanitarnej do Strefy Gazy. W związku z tym atakiem organizacja wycofała się kompletnie ze Strefy Gazy, gdyż nie jest w stanie zapewnić bezpieczeństwa swoim pracownikom. Polski rząd zareagował na to wydarzenie w sposób zdecydowany i błyskawiczny. Minister Radosław Sikorski rozmawiał telefonicznie o tym zdarzeniu ze swoim odpowiednikiem w Izraelu, ministrem Israelem Katzem, który go zapewnił, że strona izraelska przeprowadzi wnikliwe i transparentne dochodzenie. Z uwagi na to, że w ocenie polskich władz reakcja strony izraelskiej w kolejnych dniach była niewystarczająca, a zapowiadane wyniki przez parę dni nie zostały przedstawione, do MSZ został wezwany ambasador Izraela w Warszawie. Podczas spotkania sekretarz stanu minister Andrzej Szejna przekazał ambasadorowi notę protestacyjną, w której przedstawiono oczekiwania Polski. Po pierwsze to przeprowadzenie transparentnego śledztwa i informowanie o jego wynikach oraz współpracy odpowiednich organów Państwa Izrael z prokuraturą przemyską, która wszczęła śledztwo w oparciu o art. 148 Kodeksu karnego. Dla państwa posłów, którzy nie są prawnikami: art. 148 mówi o tym, że kto zabija człowieka, może oczekiwać minimalnej kary 8 lat pozbawienia wolności, ale również 25 albo i dożywocia. W związku z tym prokuratura przemyska zakłada, że było to w klasyfikacji zabójstwo. Następnie w związku z przejęciem przez Izrael pełnej odpowiedzialności za to tragiczne zdarzenie Polska domagała się i domaga wyciągnięcia wszelkich konsekwencji wobec instytucji i osób odpowiedzialnych za nie, jak również zadośćuczynienia pogrążonej w żałobie rodzinie za jej stratę. Dzięki błyskawicznym działaniom naszej służby konsularnej w Tel Awiwie, w Egipcie i w Ramallah doprowadziliśmy do tego, o czym mogę zakomunikować, że ciało św. pamięci Damiana Sobola znalazło się już w Polsce. Siły zbrojne Izraela przeprowadziły dochodzenie, a jego wstępne wyniki zostały zakomunikowane przedstawicielom państw, których obywatele zostali 1 kwietnia zabici, czyli Polsce, Australii, Kanadzie, Wielkiej Brytanii i Stanom Zjednoczonym. Wstępne wyniki tego dochodzenia wykazały, że popełniono wiele zasadniczych błędów na poziomie operatora drona, dowódcy operatora drona, wyższych dowódców, którzy nie przekazali właściwych informacji swoim podwładnym – źle zakwalifikowano i źle zidentyfikowano pojazdy. A jeśli chodzi o najbardziej dramatyczne i drastyczne wydarzenie, tzn. oddanie trzech strzałów w trzy kolejne samochody organizacji humanitarnej po tym, jak pasażerowie z pierwszego pojazdu przenieśli się do drugiego, a z drugiego do trzeciego, jest to absolutne i karygodne złamanie wszystkich podstawowych zasad operacyjnych sił zbrojnych Izraela. Tutaj nie ma żadnych wątpliwości, że złamano wszystkie zasady, które są wewnętrznymi zasadami IDF, czyli sił zbrojnych Izraela. W związku z tym konsekwencje wyciągnięte przez siły zbrojne Izraela, które polegały na tym, że dowódca wsparcia ogniowego brygady, oficer w stopniu majora został zwolniony ze stanowiska, szef sztabu brygady, oficer w stopniu pułkownika rezerwy został zwolniony ze stanowiska, dowódca brygady i dowódca 162. dywizji otrzymali naganę, a szef dowództwa południowego – upomnienie, Polska uważa za nieadekwatną odpowiedź na zabicie siedmiu obywateli rozmaitych państw, w tym jednego Palestyńczyka. W związku z tym domagamy się przeprowadzenia właściwego śledztwa z udziałem międzynarodowym i przekazania tej sprawy sądom cywilnym Izraela, które mają reputację bardzo dobrego wymiaru sprawiedliwości i przeciwko których destrukcji demonstrowało w zeszłym roku co tydzień kilkaset tysięcy Izraelczyków. Mamy zaufanie do cywilnego wymiaru sprawiedliwości w Państwie Izrael i oczekujemy, że ta sprawa zostanie przez ten wymiar sprawiedliwości przy ewentualnej pomocy naszych śledczych wyjaśniona i że ludzie, którzy tego dokonali… Bo nie można o tym mówić jako o pomyłce, nie można o tym mówić jako o nieszczęśliwym zdarzeniu. To wedle naszej prokuratury kwestia zabójstwa siedmiu obywateli. W tym kontekście osobiście podjąłem działania w celu koordynacji wspólnej reakcji państw, których obywatele stracili życie w tym ataku. Odbyłem spotkanie z ambasadorami Kanady i Australii oraz pracownikami ambasad USA i Wielkiej Brytanii w celu uzgodnienia naszych pozycji. Wszystkie państwa są zgodne co do tego, że Izrael musi przedstawić pełne wyniki śledztwa, i domagają się tego, żeby strona izraelska dopuściła do współpracy przy dochodzeniu przedstawicieli zainteresowanych państw. Jest rzeczą oczywistą, że po 7 października Izrael rozpoczął walkę z terrorystyczną organizacją Hamas…</utt>
      <utt t="interrupt" by="Poseł Grzegorz Braun">Sam jest terrorystyczną organizacją.</utt>
      <utt t="norm">Panie pośle, Hamas jest uznany za terrorystyczną organizację przez wszystkie państwa Unii Europejskiej, Stany Zjednoczone i naszych sojuszników.</utt>
      <utt t="interrupt" by="Poseł Grzegorz Braun">Państwo Izrael jest terrorystyczną organizacją.</utt>
      <utt t="norm">Państwo Izrael jest strategicznym partnerem członków NATO.</utt>
      <utt t="interrupt" by="Poseł Grzegorz Braun">Jest terrorystyczną organizacją.</utt>
      <utt t="interrupt" by="Głos z sali">Czy można by uspokoić, panie marszałku?</utt>
      <utt t="norm">Panie pośle…</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Przepraszam, panie ministrze. Proszę się tym nie przejmować. Pan poseł Braun przyszedł i musiał poinformować wszystkich, że jest na sali.</utt>
      <utt t="interrupt" by="Głos z sali">Dokładnie.</utt>
      <utt t="norm">Każdy informuje tak, jak umie. Bardzo proszę, niech pan mówi dalej.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Dziękuję, panie marszałku. Przyjmuję do wiadomości, że pan poseł Braun jest na sali, i proceduję dalej. Wszystkie państwa, które uznają prawo Izraela do istnienia i mają z nim stosunki dyplomatyczne, uznają, że Hamas jako organizacja terrorystyczna nie ma miejsca na swoją działalność w Strefie Gazy ani nigdzie indziej i że Izrael ma prawo się bronić po brutalnym ataku z 7 października. Ale jednocześnie Polska uznaje, że należy zachowywać demokratyczne standardy ochrony cywilów i ludności Gazy. Izrael powinien za wszelką cenę chronić ludność cywilną i umożliwić dostarczanie pomocy humanitarnej do ludności w strefie wojny, zwłaszcza w Strefie Gazy, która jest kontrolowana przez siły zbrojne Izraela. Z drugiej strony, wszyscy, łącznie z Międzynarodowym Trybunałem Karnym – bo taki wyrok wstępny wydał – domagamy się, by wszyscy zakładnicy porwani przez terrorystów z Hamasu zostali natychmiast zwolnieni. Do tej pory miało to miejsce w niektórych przypadkach, ale ocenia się, że ponad 100 zakładników w dalszym ciągu jest nielegalnie przetrzymywanych przez Hamas, a ostatnie doniesienia ze Strefy Gazy wskazują, że znaczna ich część mogła już zostać zamordowana przez terrorystów. Polska popiera dwupaństwowe rozwiązanie konfliktu na terenach byłego mandatu palestyńskiego, tzn. istnienie demokratycznego Państwa Izrael i powstanie demokratycznego państwa palestyńskiego. Nie będzie na tym terenie zgody na okupację części tego terenu przez organizacje terrorystyczne. Taka postawa Polski jest spójna z tym, co robiliśmy przez ostatnich 30 lat. Wspieramy humanitarnie Palestyńczyków, Autonomię Palestyńską na Zachodnim Brzegu, jak również wspomagaliśmy i wspomagamy humanitarnie Palestyńczyków, którzy żyją w Strefie Gazy, i dalej będziemy to robić. Domagamy się od Izraela umożliwienia nam przeprowadzenia takiej działalności, jak również przeprowadzenia śledztwa i ukarania winnych w sprawie tego incydentu, który określamy jako zabójstwo. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Sejm ustalił, że w dyskusji nad tym punktem porządku dziennego wysłucha 10-minutowych oświadczeń w imieniu klubów i 5-minutowego oświadczenia w imieniu koła. Otwieram dyskusję. Bardzo proszę pana posła Arkadiusza Mularczyka z Klubu Parlamentarnego Prawo i Sprawiedliwość o zabranie głosu.</utt>
    </speech>
    <speech speaker="Poseł Arkadiusz Mularczyk">
      <utt t="norm">Bardzo dziękuję. Panie Marszałku! Wysoka Izbo! Panie Ministrze! Chcę przedstawić stanowisko Klubu Parlamentarnego Prawo i Sprawiedliwość w sprawie informacji ministra spraw zagranicznych na temat śmierci Damiana Sobola podczas niesienia przez niego pomocy humanitarnej ofiarom konfliktu w Strefie Gazy. Wysoka Izbo! Ta sprawa ma wielowymiarowy kontekst. Wpierw trzeba podkreślić, że zginął młody człowiek, wolontariusz, który niósł pomoc humanitarną. Ten młody człowiek zginął 1 kwietnia w wyniku działań wojska izraelskiego, które przeprowadziło w Strefie Gazy atak na konwój humanitarny organizacji World Central Kitchen. W wyniku tego zamachu zginął nie tylko Polak, ale również obywatele Wielkiej Brytanii, Australii, Kanady, USA, a także palestyński kierowca, łącznie siedem osób. Trzeba podkreślić, że była to zaplanowana i świadoma akcja wojska izraelskiego. O przejeździe konwoju poinformowane były odpowiednie służby oraz wojsko Izraela, a trasa została uzgodniona z IDF, Siłami Obronnymi Izraela. Niewątpliwie to wydarzenie ma charakter zbrodni wojennej. To wydarzenie, drodzy państwo, jest zbrodnią wojenną. Teraz w tym kontekście musimy dokonać pewnej oceny tego, co wydarzyło się zarówno w samym Izraelu, jak i w Polsce, w jaki sposób odniosło się do tej kwestii polskie Ministerstwo Spraw Zagranicznych. Pierwsza reakcja ambasadora Izraela Ja’akowa Liwnego na zabójstwo siedmiu pracowników organizacji humanitarnej wywołała w Polsce uzasadnioną burzę. Otóż we wtorek wieczorem ambasador Liwne zamieścił w mediach społecznościowych następujący wpis: „Skrajna prawica i lewica oskarżają Izrael o umyślne morderstwo we wczorajszym ataku, wskutek którego śmierć ponieśli członkowie organizacji humanitarnej, w tym obywatel Polski”. W tym wpisie ambasador Izraela oskarżył jednego z liderów formacji z naszego kraju o to, że jest przedstawicielem skrajnej prawicy. Następnie ambasador Izraela powiedział, że to wydarzenie było pomyłką, że takie rzeczy zdarzają się na wojnie. W rozmowie w jednym z kanałów internetowych nie powiedział słowa: przepraszam. Powiedział jedynie, że ubolewa nad tym, że takie rzeczy zdarzają się podczas wojny. Drodzy Państwo! Dopiero pod presją opinii publicznej, dziennikarzy, obywateli, również dzięki presji w mediach społecznościowych, na Twitterze, Facebooku doszło do wezwania ambasadora Izraela przez polskie Ministerstwo Spraw Zagranicznych. W wyniku tego wezwania usłyszeliśmy, że ambasador Izraela rzekomo powiedział słowo: przepraszam, natomiast nikt, drodzy państwo, tego słowa nie słyszał. Tym, co mnie szczególnie zdumiało, gdy obserwowałem reakcje ambasadora Izraela, było relatywizowanie zbrodni wojennych. Otóż dla przedstawiciela, ambasadora Izraela pewne morderstwa, pewne zbrodnie mają charakter zbrodni wojennych, a inne nie mają. Musimy to odnosić zwłaszcza, drodzy państwo, do kontekstu II wojny światowej, do tego, jak Izrael traktuje swoje ofiary, a jak traktuje ofiary z innych krajów. Trzeba przede wszystkim podkreślić, że w niniejszej sprawie miał miejsce absolutny brak komunikacji między polskim Ministerstwem Spraw Zagranicznych a Ministerstwem Spraw Zagranicznych Izraela. Relatywizujące wypowiedzi premiera Netanjahu oraz to wydarzenie, z którego wynikało, że takie rzeczy zdarzają się podczas wojny, są po prostu niedopuszczalne. To wydarzenie było zbrodnią wojenną. Z tego powodu jako państwo polskie, jako Prawo i Sprawiedliwość, po pierwsze, uważamy, że za późno wezwano ambasadora Izraela do Polski. Uważamy, że za te skandaliczne wypowiedzi pan ambasador Izraela, którego znam osobiście, powinien być uznany za persona non grata w naszym kraju i po prostu wysłany do Izraela. Powinniśmy domagać się przysłania nowego przedstawiciela Państwa Izrael. Po drugie, nadal brak jest oficjalnych przeprosin ze strony Państwa Izrael za śmierć polskiego obywatela. Po trzecie, czy zostały podjęte jakiekolwiek środki dyplomatyczne przy udziale polskich służb dyplomatycznych w Izraelu i Palestynie, ażeby tego typu wydarzenia w przyszłości się nie powtórzyły? To są kluczowe kwestie. Jak wygląda współpraca na tym tle, a także jak wygląda, jak będzie wyglądało śledztwo w tej sprawie? Polska domaga się ukarania odpowiedzialnych za zamordowanie siedmiu pracowników organizacji humanitarnej. Kończę moje wystąpienie. Kontynuował będzie minister Jabłoński. Absolutnie uważamy, że państwo polskie powinno udzielić wszelkiej pomocy rodzinie zamordowanego Polaka, ale również powinno domagać się odszkodowania za jego śmierć, odszkodowania dla członków jego rodziny. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Paweł Jabłoński, Klub Parlamentarny Prawo i Sprawiedliwość. Bardzo proszę.</utt>
    </speech>
    <speech speaker="Poseł Paweł Jabłoński">
      <utt t="norm">Dziękuję bardzo. Panie Marszałku! Panie Ministrze! Wysoka Izbo! 2 dni temu polski obywatel został zamordowany w Szwecji przez gang migrantów, tak donoszą media. Nikt nie ma żadnych wątpliwości, że doszło do zbrodni, że doszło do zabójstwa, że sprawcy tej zbrodni powinni odpowiedzieć przed sądem, powinni zostać skazani na karę wieloletniego więzienia. Nikt nie usiłuje wybielać tych ludzi, zwalniać ich z odpowiedzialności za śmierć człowieka. Byłoby czymś przedziwnym, gdyby państwo szwedzkie albo jakiekolwiek inne państwo, w którym zamordowany zostaje polski obywatel, uciekało się do opowieści o tym, że mogło dojść do jakiegoś wypadku, że mogło dojść do jakiegoś nieprzewidzianego zdarzenia, że ograniczy się do wyciągnięcia konsekwencji służbowych wobec sprawców. Myślę, że w tej kwestii się zgadzamy. Panie Ministrze! Dziękuję, że podkreślił pan to, że właśnie takie jest stanowisko Polski, że Polska uważa, że te działania o charakterze nagany czy odwołania jakiegoś dowódcy brygady to zdecydowanie zbyt mało. To jest zdecydowanie zbyt mało, bo zostali zabici ludzie, z premedytacją zostali zamordowani ludzie. Przypomnijmy, jak to wyglądało. To nie była jedna przypadkowa, zabłąkana rakieta. To był najpierw jeden atak, potem drugi, gdy ci ludzie usiłowali się ratować, przesiedli się do innego pojazdu. Potem był trzeci atak z pełną premedytacją. Jak ustaliły izraelskie media, najprawdopodobniej było to spowodowane tym, że wojsko izraelskie stwierdziło, że tam jest jedna osoba, jeden terrorysta z Hamasu, którego oni chcieli zabić. Jego tam nie było, ale nawet gdyby był, to poświęcenie życia siedmiu niewinnych ludzi po to, żeby zlikwidować terrorystę, jest czymś, co nie mieści się w żadnym kodeksie etycznym. Mam nadzieję, że co do tego wszyscy się zgadzamy. Tak mówił również pan minister Sikorski. Myślę, że w tym zakresie nie ma między nami sporu. Spór, jaki, myślę, zaczyna się coraz bardziej rysować, jest o skuteczność i o realne działania, jakie MSZ w tej sprawie podejmuje. Bo to, że my wyrażamy takie stanowisko, to bardzo dobrze. Tylko pytanie: Co robimy z tym dalej? Czy podejmujemy jakiekolwiek działania, żeby rzeczywiście Izrael doprowadził do tego, aby sprawcy zostali ukarani? Pan ambasador Liwne – to, co cytował pan minister Mularczyk – mówi tak: skrajna lewica, skrajna prawica oskarżają Izrael o zbrodnię. Nie, drodzy państwo, my nie oskarżamy Izraela, my oskarżamy konkretne osoby z armii izraelskiej, które trzeba ustalić, osądzić i ukarać. Jeżeli Izrael tego nie zrobi, to wtedy Państwo Izrael rzeczywiście bierze na siebie za to odpowiedzialność. Sprawcy zbrodni powinni ponieść karę. Obowiązkiem polskiego rządu dzisiaj jest doprowadzenie do tego, żeby to nastąpiło, żeby rodzina dostała odpowiednie zadośćuczynienie, żeby nie było niuansowania, żeby nie było tych przedziwnych, niegodnych, hańbiących, nie tylko ambasadora, ale kogokolwiek, prób przerzucania czy wybielania się od odpowiedzialności i stawiania fałszywych zarzutów także posłom na Sejm, którzy domagają się tej odpowiedzialności od Izraela. Oskarżanie Polaków o antysemityzm w sytuacji, gdy izraelskie wojsko zamordowało Polaka, to jest wyjątkowy cynizm, wyjątkowy nawet jak na standardy niektórych polityków izraelskich z przeszłości. Tutaj muszę powiedzieć, że postawa MSZ wobec pana ambasadora jest zadziwiająco mało konsekwentna, bo to wezwanie było bardzo późno, a w efekcie tego wezwania na konferencji prasowej słyszeliśmy wypowiedzi wręcz usprawiedliwiające postawę pana ambasadora Liwne, podkreślające, że on nie zostanie wydalony, bo tego chciałby przedstawiciel opozycji. Tak powiedział, zdaje się, pan minister Szejna – że skoro prezes Jarosław Kaczyński chciałby wydalenia ambasadora, to on wydalony nie zostanie. Szanowni państwo, powinniśmy w takich sprawach akurat mówić jednym głosem i powinniśmy konsekwentnie domagać się także tego, żeby o działaniach Izraela w Strefie Gazy mówić i domagać się, aby te działania miały charakter zgodny z międzynarodowym prawem humanitarnym. Na sam koniec chciałbym się zwrócić do posłów, zwłaszcza z Platformy, ale nie tylko. W parlamencie również zajmujemy się sprawami międzynarodowymi. Istnieje taki instrument jak dwustronne grupy parlamentarne. 3 tygodnie temu odbyło się niezwykle interesujące posiedzenie Polsko-Palestyńskiej Grupy Parlamentarnej, w trakcie którego jego ekscelencja ambasador Palestyny pan Khalifa przedstawiał przerażające informacje o zbrodniach w Strefie Gazy. Ja się po tym spotkaniu zwróciłem</utt>
      <utt t="reaction">Dzwonek</utt>
      <utt t="norm">z licznymi interpelacjami, na które do dziś nie uzyskałem odpowiedzi: Co MSZ robi w sprawie np. takiej, że Izrael blokuje pomoc humanitarną, że ciężarówki stoją na granicy Egiptu ze Strefą Gazy? Liczę na odpowiedź, panie ministrze, bo to jest niezwykle ważne zadanie. Ale mamy też grupę polsko-izraelską, szanowni państwo, wielu z państwa jest jej członkami, ja także jestem jej członkiem. Przewodniczącym tej grupy jest pan poseł Szczerba. Zwróciłem się do niego, żeby zwołać posiedzenie Polsko-Izraelskiej Grupy Parlamentarnej i zaprosić pana ambasadora Liwne. Bo to nie Kanał Zero czy jakiś inny kanał na YouTube jest od tego, żeby nam pan ambasador przedstawiał stanowisko, ale my jako posłowie na Sejm także zasługujemy na to, żeby od niego bezpośrednio to usłyszeć. Kiedy ma się zebrać Polsko-Izraelska Grupa Parlamentarna, jeśli nie dzisiaj, jeśli nie w takiej sprawie? Apeluję do państwa: przekażcie panu posłowi Szczerbie, żeby miał odwagę tę grupę pilnie zwołać. Bo naprawdę zasługujemy na to, aby pan ambasador przed polskim Sejmem również przedstawił swoje stanowisko. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję bardzo. Pan poseł Marek Rząsa, Koalicja Obywatelska. Proszę.</utt>
    </speech>
    <speech speaker="Poseł Marek Rząsa">
      <utt t="norm">Panie Marszałku! Wysoka Izbo! Nawet w najbardziej koszmarnych myślach nie sądziłem kiedykolwiek, że przyjdzie mi tutaj, z tej mównicy, mówić o najpiękniejszym przymiocie polskiego narodu – o solidarności, ale o solidarności w kontekście i w obliczu śmierci. Na początku kwietnia w wyniku izraelskiego ataku zginęli wolontariusze organizacji World Central Kitchen. Wśród ofiar był Polak, Damian Soból, mieszkaniec Przemyśla, mojego, naszego pięknego Przemyśla. Śmierć Damiana i pozostałych wolontariuszy wstrząsnęła opinią publiczną nie tylko w Polsce, ale i na całym świecie. W sposób oczywisty jest też największym chyba dramatem dla jego rodziny, dla jego bliskich, dla jego znajomych i przyjaciół, dla wszystkich mieszkańców, całej społeczności mojego miasta Przemyśla. Miasta, któremu prezydent Ukrainy Wołodymyr Zełenski nadał tytuł Miasta Ratownika w hołdzie za to, co robili jego mieszkańcy, za co dzisiaj chciałbym im bardzo serdecznie podziękować. Damian był młodym, aktywnym człowiekiem, uśmiechniętym, gotowym nieść pomoc innym. Każdy, kto go poznał – a ja miałem zaszczyt poznać go osobiście, wprawdzie bardzo krótko i przelotnie, na kilka słów, ale ten zaszczyt pozostanie mi do końca życia – wie, że zawsze przedkładał potrzeby innych ludzi nad swoje dobro, nie dbał o poklask, liczyło się dla niego tylko to, żeby udzielać pomocy innym ludziom. Gdy w 2022 r. Rosja haniebnie napadła na Ukrainę, a do Polski zaczęły napływać niezliczone rzesze uchodźców, Przemyśl stał się pierwszym miastem, stał się miastem centrum światowego wolontariatu. To, co wtedy pokazali mieszkańcy Przemyśla, powinno być zapisane złotymi głoskami w polskiej historii. Damian jako jeden z pierwszych dołączył do tej grupy. I my pamiętamy – 4 kwietnia przy Zaułku Wolontariuszy. Zaułek Wolontariuszy stworzyliśmy z naszej inicjatywy, z inicjatywy Platformy Obywatelskiej, po to aby honorować, czcić takich ludzi. Do głowy nam nie przyszło, że kilka miesięcy później staniemy przy tym Zaułku Wolontariuszy po to, by oddać hołd mieszkańcowi Przemyśla Damianowi. Tysiące mieszkańców Przemyśla przyszło z zapalonymi zniczami, by podziękować Damianowi. W pierwszych dniach konfliktu Damian nawiązał ścisłą współpracę z World Central Kitchen, która koordynowała dostawy żywności do Przemyśla, Medyki, Korczowej i innych miejsc. Kiedy po kilkunastu miesiącach część wolontariuszy wróciła do domu, do swoich obowiązków, Damian swoją misję postanowił kontynuować, nie zawieszać jej. Ruszył z pomocą humanitarną do Turcji, do Maroka, aby pomagać ludziom, których dotknęło trzęsienie ziemi. Nie był bierny wobec tego, co działo się w Gazie. Pojechał tam nieść pomoc ludziom i pojechał tam po to, żeby niestety znaleźć śmierć. W drodze powrotnej transport humanitarny został ostrzelany, nikt nie przeżył. Dziś chciałbym panu premierowi i panu ministrowi spraw zagranicznych podziękować za natychmiastowe, bardzo mocne i stanowcze stanowisko Polski w tej sprawie. Szanowni Państwo! Same słowa, choćby najbardziej stanowcze, nie wystarczą. Państwo polskie musi chronić swoich obywateli, państwo polskie musi być odpowiedzialne za swoich obywateli nawet po ich śmierci. I bardzo dziękuję. Chciałbym, panie ministrze, w tym miejscu zaapelować, abyście kontynuowali wszystkie te działania, które doprowadzą do szczegółowego zbadania okoliczności tej ohydnej zbrodni oraz ukarania winnych. Proszę również, aby nadal zapewniać rodzinie Damiana wszelką pomoc prawną, materialną, również tę, która będzie dotyczyć zadośćuczynienia. Aby otoczyć ją wszelką opieką, szczególnie teraz, w tym momencie, kiedy ciało Damiana znalazło się w Polsce. Damianie! Polska, Podkarpacie, Przemyśl nigdy o tobie nie zapomną, nigdy nie zapomną o ofierze twojego życia. Twój ukochany Przemyśl będzie zawsze o tobie pamiętał. Cześć twojej pamięci!</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zanim udzielę pani głosu, pani poseł, chciałem przywitać gości z Zespołu Szkół im. Kazimierza Wielkiego z Kruszwicy, którzy przyjechali na zaproszenie pani poseł Magdaleny Łośko. Witam was serdecznie.</utt>
      <utt t="reaction">Oklaski</utt>
      <utt t="norm">Pani poseł Aleksandra Karolina Wiśniewska, Klub Parlamentarny Koalicja Obywatelska. Bardzo proszę.</utt>
    </speech>
    <speech speaker="Poseł Aleksandra Karolina Wiśniewska">
      <utt t="norm">Panie Marszałku! Panie Ministrze! Wysoka Izbo! W imieniu Klubu Parlamentarnego Koalicja Obywatelska składam hołd bohaterskiej postawie Damiana Sobola i sześciu pracowników humanitarnych World Central Kitchen, którzy 1 kwietnia zginęli w Strefie Gazy. To są: Saifeddin Issam Ayad Abutaha z Palestyny, Zomi Frankcom z Australii, Jacob Flickinger ze Stanów Zjednoczonych i z Kanady, to John Chapman, James Henderson i James Kirby z Wielkiej Brytanii. Okoliczności przeprowadzenia operacji sił zbrojnych Izraela pokazują ponad wszelką wątpliwość, że nie była ona wypadkiem, ale intencjonalnym, precyzyjnym ostrzałem odpowiednio oznakowanego konwoju humanitarnego. Była egzekucją wykonaną na bezbronnych. Była rażącym naruszeniem konwencji genewskich i międzynarodowego prawa humanitarnego, a tym samym – zbrodnią wojenną. Oczekujemy niezależnego, rzetelnego i szczegółowego zbadania tej tragedii przez organy wymiaru sprawiedliwości. Oczekujemy, by Izrael zagwarantował bezstronność procesu pod cywilną, a nie wojskową, jurysdykcją, a także dopuszczenia udziału polskiej prokuratury w zbadaniu tej sprawy. Oczekujemy na wskazanie winnych i doprowadzenie do ich skazania. Wzywamy Izrael do zadośćuczynienia rodzinie Damiana Sobola poprzez wypłacenie odszkodowania, jeśli takie będzie życzenie jego najbliższych. Wysoka Izbo! Z szacunku dla poniesionej ofiary musimy prowadzić poważną dyskusję o tym, jak sprawić, by tragiczna śmierć naszego obywatela nie poszła na marne. Nie możemy ograniczać się tylko do upamiętnienia tej heroicznej ofiary, ale musimy zdiagnozować, w jaki sposób my jako odpowiedzialne podmioty polityczne chcemy bronić porządku międzynarodowego opartego na bezwzględnym poszanowaniu praw człowieka i międzynarodowego prawa wojny. Sytuacja na Bliskim Wschodzie nie toleruje uproszczeń. Bestialski terror Hamasu wobec obywateli Izraela z 7 października był aktem okrucieństwa i absolutnym zaprzeczeniem szukania pokojowych rozwiązań. Nie kwestionujemy zasadności prawa Izraela do obrony własnej, ale zwracamy uwagę na nieprzestrzeganie przez Izrael prawa wojny. Mamy ku temu jasne powody: w Strefie Gazy zginęło ponad 33 tys. Palestyńczyków i ponad 200 pracowników humanitarnych, ponad 75 tys. Palestyńczyków zostało rannych, ponad 1,5 mln Palestyńczyków zostało przesiedlonych w wyniku masowych bombardowań, 17 tys. palestyńskich dzieci zostało osamotnionych bądź rozdzielonych ze swoimi rodzicami. Niemal wszystkim 2300 tys. ludzi w Strefie Gazy grozi głód, straszliwe narzędzie wojny. Większość placówek medycznych nie funkcjonuje, a pomoc medyczna nie dociera do potrzebujących. Uznając w pełni państwowość zarówno Izraela, jak i Palestyny, oczekujemy bezwzględnego poszanowania podstawowych praw człowieka i międzynarodowego prawa humanitarnego. Żądamy natychmiastowego zastosowania się do rezolucji Rady Bezpieczeństwa ONZ z 25 marca wzywającej do zawieszenia broni w Strefie Gazy, nieblokowania konwojów humanitarnych, w tym tych z żywnością i lekami. Ale temu wszystkiemu musi towarzyszyć wiarygodny proces polityczny, sygnalizujący, że Izrael, którego los i bezpieczeństwo są przecież dla nas cenne, dąży do zaprzestania łamania międzynarodowego prawa i do przestrzegania wartości demokratycznych. Tylko tak bowiem może on wspierać nas i naszych sojuszników w podtrzymywaniu architektury globalnego bezpieczeństwa, porządku opartego na zasadach w tak newralgicznych miejscu i czasie. Wysoka Izbo! Wiarygodnych, demokratycznych sojuszników od systemów zbliżających się do dyktatur odróżnia m.in. to, że nie nadużywają siły przeciwko słabszym, stosując okrutną odpowiedzialność zbiorową, że przez swoje decyzje dotyczące sposobu prowadzenia działań zbrojnych nie łamią prawa międzynarodowego. Nie dopuszczają się nielegalnego osadnictwa. Ich premierzy nie bagatelizują śmierci polskiego obywatela słowami: na wojnie tak się zdarza, a ich ambasadorzy butną, arogancką i bezrefleksyjną postawą nie zmywają krwi z własnych rąk. Wymagamy, by władze Izraela postawiły diagnozę i przedstawiły społeczności międzynarodowej konkretny plan, jak zamierzają wrócić na drogę poszanowania prawa międzynarodowego. Wysoka Izbo! Tracąc Damiana Sobola, straciliśmy wybitnego ambasadora Polski, przypominającego w świecie, czym jest człowieczeństwo, czym jest szlachetność, czym jest poświęcenie. Damian swoim życiem dał być może najpiękniejszy wyraz patriotyzmu, solidarności z drugim człowiekiem w potrzebie. Damian kosztem własnego bezpieczeństwa i komfortu, starając się brać odpowiedzialność, zmniejszyć cierpienia, ratować życie ludzkie tam, gdzie państwa zawodzą, tam, gdzie instytucje upadają, próbując walczyć o okaleczony świat, swoją postawą budował uznanie i szacunek dla Polski wśród innych narodów, często dużo bardziej wymierny niż siła militarna. Bo siła Polski wynika również z potęgi dobra ludzi, którzy wśród zniszczenia i mroku poprzez codzienne, ciche akty odwagi niosą innym nadzieję. Mimo tego, Wysoka Izbo, że często zarówno tutaj, jak i w naszych domach, bywamy tak podzieleni. Niech to najwyższe poświęcenie Damiana będzie wartością, która nas łączy.</utt>
      <utt t="reaction">Dzwonek</utt>
      <utt t="norm">Damianie, nie zapomnimy.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo, Ola!</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Pan poseł Mirosław Suchoń, Polska 2050 – Trzecia Droga. Bardzo proszę.</utt>
    </speech>
    <speech speaker="Poseł Mirosław Suchoń">
      <utt t="norm">Bardzo dziękuję. Panie Marszałku! Panie Ministrze! Wysoka Izbo! 35-letni Damian Soból z Przemyśla został zabity w Strefie Gazy. W imieniu wszystkich posłanek i posłów Klubu Parlamentarnego Polska 2050 – Trzecia Droga składam głębokie i najszczersze kondolencje i wyrazy współczucia rodzicom, partnerce, bliskim oraz wszystkim znajomym Damiana. Chcę też powiedzieć, że dziś każdy z nas, Polaków, nazywa się Damian Soból. Nazywa się Damian Soból dlatego, że właśnie Damian uosabiał te najpiękniejsze, najwyższe wartości, które nas wszystkich łączą w pięknym słowie: Polska. To była wielka tragedia. Damian miał niewyczerpane pokłady empatii. Zawsze służył innym pomocą. Zawsze uśmiechnięty, lubiany. Od dziecka znany był z tego, że pomagał innym. Udzielał się w różnych akcjach charytatywnych. To wielkie serce widzieli bliscy, ale widzieli także znajomi i ci, którym niósł pomoc. Dziś zostawił po sobie testament w postaci rzeszy tych, którym pomógł i którzy w sposób bezpośredni, osobisty świadczą o jego wielkim heroizmie. Pomagał także uchodźcom wojennym z Ukrainy. Wszyscy pamiętamy luty, który chyba na zawszę wyrył się w naszej pamięci. Wtedy w zdradzieckim ataku Rosja zaatakowała Ukrainę. I Damian, jak zwykle w takich przypadkach, kiedy ktoś potrzebował pomocy, ruszył z tą pomocą. Wierzył w to, że to jest właśnie coś, co jest naszym obowiązkiem, co jest naszym zadaniem – nieść pomoc innym. Swoim dobrem, swoim sercem dzielić się z innymi i codziennie pomagać tym, którzy tej pomocy potrzebują. Później zaangażował się w działania World Central Kitchen, której głównym celem jest dostarczanie żywności wszędzie tam, gdzie doszło do klęsk żywiołowych lub wybuchu wojen. Został koordynatorem tej organizacji i uczestniczył w akcjach w różnych częściach świata: w Grecji, w Maroku, w Turcji i w Strefie Gazy. Szanowni Państwo! Jest coś, co wymaga podkreślenia. To wielkie serce zaprowadziło Damiana wszędzie tam, gdzie ta pomoc była potrzebna, gdzie ludzie często poszkodowani przez czy to katastrofy naturalne, czy też wojny potrzebowali pomocy. Nie zważał na to, że obok wybuchają bomby. Nie zważał na to, że być może katastrofa naturalna jeszcze nie zakończyła swojego dzieła, ale wierzył głęboko w to, że to jest ten moment, w którym trzeba pojechać, trzeba dostarczyć pomoc, trzeba uratować kolejnego i kolejnego człowieka, bo takie jest nasze zadanie na tym świecie. To jest coś, co było głęboko wyryte w jego DNA. To jest coś, co łączyło go z ludźmi z całego świata, którzy wierzą w to, że naszym zadaniem na ziemi jest także to, że w sprawach trudnych trzeba pomagać, że w nieszczęściu trzeba nieść tę pomoc. I to pragnienie pomocy, to wielkie serce zaprowadziło go do Strefy Gazy, gdzie kolejny raz niosąc pomoc z wielkim sercem, z wielką odwagą, został zabity przez izraelskie wojsko. Chcę powiedzieć bardzo wyraźnie i chcę, aby to wybrzmiało w sposób niezwykle stanowczy. Do tej tragedii i do tego morderstwa nigdy nie powinno dojść. To była zbrodnia wojenna. Nic nie usprawiedliwia tego czynu, którego dokonało izraelskie wojsko. Popieramy stanowisko rządu, jak również oczekujemy śledztwa i zapewnienia stronie polskiej dostępu do wszelkich informacji. Bardzo zasadne jest to, aby polska prokuratura brała aktywny i niczym nieskrępowany udział w prowadzeniu śledztwa. Oczekujemy ze strony Izraela pełnej współpracy i wzięcia odpowiedzialności za to morderstwo, za tę zbrodnię wojenną. Popieramy również żądania wypłaty odszkodowania dla rodziny, oczywiście pod warunkiem, że rodzina będzie oczekiwać takiego zadośćuczynienia. Wysoki Sejmie! Tę sprawę należy bardzo dokładnie wyjaśnić, a winni, którzy doprowadzili do tej zbrodni, którzy popełnili tę zbrodnię wojenną, powinni być osądzeni i skazani. Tego wymaga sprawiedliwość. Tego wymaga poczucie sprawiedliwości, które również Damiana napędzało do tego, aby nieść pomoc. Szanowni Państwo! Damian Soból na zawsze pozostanie w naszej pamięci jako ten, który, niosąc pomoc z wielkim sercem, oddał życie. Cześć jego pamięci!</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Adam Dziedzic. Czy jest pan poseł? Nie ma. Pan poseł Maciej Konieczny, klub parlamentarny Lewica. Zapraszam.</utt>
    </speech>
    <speech speaker="Poseł Maciej Konieczny">
      <utt t="norm">Panie Marszałku! Wysoka Izbo! W poniedziałek 1 kwietnia izraelskie wojsko z premedytacją zaatakowało konwój humanitarny organizacji World Central Kitchen, zabijając siedem osób. Wśród nich był obywatel Polski, Damian Soból. Nie może tu być mowy o przypadku, nie może tu być mowy o pomyłce. Izraelska armia z premedytacją uderzała w kolejne samochody, metodycznie mordując ludzi niosących pomoc głodującym Palestyńczykom. Zabójstwo Damiana Sobola jest zbrodnią wojenną, która z oczywistych względów szczególnie nas porusza. Wymaga dokładnego zbadania i wyciągnięcia konsekwencji. Warto jednak przy okazji zrobić krok w tył i zrozumieć, że krzywda, która spotkała naszego rodaka, niestety nie jest żadnym wyjątkiem. W ciągu ostatnich 6 miesięcy Izrael zabił ponad 200 pracowników organizacji humanitarnych, celowo utrudniając dostarczanie pomocy potrzebującym. Doszło do tego, że pracownicy organizacji niosących pomoc, zamiast zgłaszać swoje pozycje izraelskiej armii po to, żeby uzyskać ochronę, wolą się ukrywać, bo boją się, że zamiast należnej ochrony otrzymają śmiertelny cios. Tymczasem w Gazie panuje klęska głodu. 2 mln osób na małym skrawku ziemi głoduje, podczas gdy setki ciężarówek z pomocą stoi na granicy, a osoby, które chcą nieść pomoc, ryzykują, że poniosą śmierć z rąk izraelskiej armii. Izrael używa głodu jako broni. Jest to broń wymierzona w cywilów, najbrutalniej uderzająca w dzieci. Wiem o tym dobrze, bo jeszcze niedawno interweniowałem w sprawie dwójki polskich dzieci w Gazie w stanie zagrożenia życia, z ostrym niedożywieniem. Na szczęście udało się te dzieci wyciągnąć. Czy z państwem, które celowo głodzi dzieci, można normalnie współpracować? Głód to nie jedyna broń wymierzona w cywilów. Izraelskie bomby, karabiny i czołgi zabiły już ponad 33 tys. osób. Kto wie, ile dodatkowych ofiar znajduje się w tym momencie pod gruzami? Ogromna większość tych ofiar to cywile. Ludzie są bombardowani we własnych domach, rozstrzeliwani w kolejce po żywność, rozjeżdżani czołgami. Czy z państwem, które robi takie rzeczy, można normalnie współpracować? Walczymy z ludzkimi zwierzętami, będziemy działać adekwatnie – Yoaw Gallant, minister obrony Izraela. Nie miejcie żadnych ograniczeń, atakujcie wszystko, cały naród jest odpowiedzialny – to słowa Isaaca Herzoga, prezydenta Izraela. To jest ludobójcza retoryka, a za nią idą bezwzględne i brutalne czyny. Izraelem rządzą dzisiaj niebezpieczni ekstremiści przeprowadzający czystkę etniczną na niewyobrażalną skalę. Przez długie lata Izrael bezkarnie łamał międzynarodowe prawa, prawa człowieka. Przyzwolenie Zachodu, płynące szerokim strumieniem wsparcie, hipokryzja pozwalająca przymykać oczy na rzeczy, za które każde inne państwo by dawno odpowiedziało – to wszystko doprowadziło nas do miejsca, w którym jesteśmy. Izrael nie może pozostawać dłużej bezkarny. Konieczne są sankcje, konieczna jest międzynarodowa izolacja Izraela teraz. Z naszej perspektywy to powinno być szczególnie istotne, bo ta hipokryzja Zachodu jest wykorzystywana przez Rosję. Rosja pokazuje na Izrael i mówi: słuchajcie, oni mówią o prawach człowieka, o prawie międzynarodowym, ale to jest hipokryzja, uwzięli się na nas, tak naprawdę tak nie myślą. Więc z naszej, lokalnej perspektywy, także musimy walczyć o jednolite standardy, jeżeli chodzi o egzekwowanie prawa międzynarodowego i praw człowieka przez państwa zachodnich demokracji. Jesteśmy źli, jesteśmy oburzeni, słusznie domagamy się sprawiedliwości wobec bezprawnego mordu naszego rodaka. Mamy prawo oczekiwać od polskich władz stanowczych działań. Niestety, fali słusznego oburzenia towarzyszy w Polsce widoczna fala antysemityzmu i na to nie może być naszej zgody. Nie może być naszej zgody na odpowiedzialność zbiorową i obciążanie całych grup etnicznych za zbrodnie. Zbrodnie Państwa Izrael nie usprawiedliwiają antysemityzmu. Powtarzam: zbrodnie Państwa Izrael nie usprawiedliwiają antysemityzmu, tak jak najokrutniejszy atak terrorystyczny, taki jak ten w wykonaniu Hamasu, nie usprawiedliwia rzezi palestyńskich cywilów, nie usprawiedliwia czystek etnicznych, nie usprawiedliwia skazywania setek ludzi na głód, nie usprawiedliwia ludobójstwa.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pani posłanka Anna Maria Żukowska, klub parlamentarny Lewicy. Bardzo proszę.</utt>
    </speech>
    <speech speaker="Poseł Anna Maria Żukowska">
      <utt t="norm">Zginął nasz obywatel, został zamordowany. Został zamordowany w wyniku zbrodni wojennej, trzeba to jasno powiedzieć. Trzeba też powiedzieć, że na polskim parlamencie ciąży odpowiedzialność dogłębnego wyjaśnienia tej zbrodni. Mamy obowiązek domagać się przeprowadzenia śledztwa z udziałem Polski, dlatego że nikt nie może być sędzią we własnej sprawie. Siły zbrojne Izraela twierdzą, że w 2 dni przeprowadziły już pełne śledztwo, są jego wyniki i nikogo innego nie będą dopuszczać do wyjaśniania. To jest bardzo zła sytuacja. Bardzo złą sytuacją jest również to, że Polska nadal nie ma ambasadora w Izraelu. Natomiast to, czego dopuścił się ambasador Ja’akow Liwne, czyli oskarżenia wszystkich o antysemityzm tylko dlatego, że domagają się wyjaśnienia morderstwa, zabójstwa, zbrodni wojennej na własnym obywatelu, jest czymś skandalicznym. Pierwsze, co zawsze powinno padać w takiej sytuacji z ust dyplomaty reprezentującego kraj, który się takiej zbrodni dopuścił, to przeprosiny. Słyszałam tylko, że pan ambasador ponowił przeprosiny. Nie wiem, niestety, gdzie one według niego padły w pierwszej kolejności, nie słyszałam ich, a chciałabym je usłyszeć. Wszyscy Polacy chcieliby je usłyszeć. Izrael ma prawo do istnienia, ma prawo do obrony, ale nie ma prawa bronić się w taki sposób, który zagraża cywilom, który jest po prostu destrukcyjny, który powoduje klęskę humanitarną. Hamas jest organizacją terrorystyczną, która napadła na bezbronnych, niewinnych ludzi, na dzieci, na starców, która ich mordowała w sposób bardzo brutalny i porywała. Do dzisiaj ponad 100 zakładników jest gdzieś w Strefie Gazy. Nie wiemy, czy oni żyją. Zostali porwani przez Hamas, być może zostali zamordowani. I to też jest zbrodnia wojenna. Ale jesteśmy polskim parlamentem. Jako polski parlament musimy układać relacje ze wszystkimi państwami tak, by bronić naszych obywateli i by bronić standardów, w tym standardów demokratycznych i standardów prowadzenia wojny. Bo to Hamas napadł na Izrael. To przez Hamas jest ta wojna, to przez Hamas jest klęska, która w tej chwili się dzieje, i to przez Hamas pośrednio zginął także nasz obywatel. Ale tutaj absolutnie winny jest Izrael. Musimy domagać się odpowiedzialności za ten czyn i domagać się, tak jak mówiłam, śledztwa, śledztwa z naszym udziałem. Uważam, że relacje, stosunki dyplomatyczne Polski z Izraelem są dla nas bardzo istotne ze względu na bezpieczeństwo naszego kraju. Mówię tutaj też przecież o kontekście wojny w Ukrainie. My potrzebujemy sojuszników nie tylko w Europie, ale i na świecie. Ale to sojusznictwo nie może być okupione przymykaniem oczu na łamanie praw człowieka. Chciałam jeszcze tylko powiedzieć tym, którzy podnoszą hasła: From the river to the sea Palestine will be free. To oznacza, że w tym miejscu wtedy nie będzie miejsca na Izrael, tak? To znaczy, rozumiem, że znowu mają Żydzi wyjść ze swojej ziemi. I co ma się z nimi stać? Jaki jest plan tych, którzy głoszą to hasło? Ten plan zakłada tak naprawdę, żeby Izrael przestał istnieć, a Żydzi też. Już kiedyś ktoś taki plan na świecie miał, więc jestem absolutną przeciwniczką tego hasła i przeciwniczką tych, którzy to hasło podnoszą. Tak jak mówił pan minister Bartoszewski, Polska jest zwolennikiem rozwiązania dwupaństwowego i będziemy się tego domagali także jako Lewica. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Zanim poproszę następnego mówcę, chciałem przywitać młodzież i wychowawców ze Szkoły Podstawowej nr 21 im. Królowej Jadwigi w Lublinie. Witam was serdecznie.</utt>
      <utt t="reaction">Oklaski</utt>
      <utt t="norm">Zostaliście zaproszeni przez posła Jacka Czerniaka, którego też serdecznie pozdrawiam. Bardzo proszę, pan poseł Grzegorz Braun, Konfederacja.</utt>
      <utt t="interrupt" by="Poseł Grzegorz Braun">Panie marszałku, pan poseł Dziedzic był zapisany przede mną.</utt>
      <utt t="norm">Nie, proszę bardzo. Pan poseł Dziedzic jest łaskawy i uśmiechnięty. Nie ma problemu.</utt>
    </speech>
    <speech speaker="Poseł Grzegorz Braun">
      <utt t="norm">Szczęść Boże! A nie mówiłem? Mówiłem, że są na tym świecie ludzie, którzy innych nie mają za ludzi. Jest taka teoria, jest taka fałszywa antropologia wywiedziona z fałszywej teologii i jest taka praktyka. I z tą praktyką, rasistowską, ludobójczą, mamy do czynienia w naszych czasach, m.in. w Strefie Gazy. Bardzo jestem zbudowany poziomem i wydźwiękiem tej debaty, którą prowadzimy. Jednoznaczna kwalifikacja zbrodni wojennej, która miała tam miejsce jako jedna z wielu, zbyt wielu. Jedna z niezliczonych zbrodni wojennych popełnianych przez państwo położone w Palestynie, Państwo Izrael. Ta zbrodnia wojenna jawi się w jasnym snopie światła, które moi koledzy, koleżanki, parlamentarzyści rzucają na tę sprawę. Zdaje się, że w Wysokiej Izbie jednym jedynym osobnikiem, który tej zbrodni nie chce tak nazywać i mówi o incydencie, jest pan minister spraw zagranicznych, czy rzecznik państwa położonego w Palestynie, czy rzecznik ambasady Izraela w Warszawie, czy może po prostu aspirant lizus, który chce być ambasadorem Rzeczypospolitej Polskiej w państwie położonym w Palestynie, co nie wiem, z jakiego powodu miałoby nastąpić, z jakiego powodu mielibyśmy na tak wysokim poziomie utrzymywać relacje dyplomatyczne z tym zbrodniczym, terrorystycznym reżimem, który nie owija w bawełnę swoich zamiarów, swojej oceny tej sytuacji. Cytowane w poprzednich wystąpieniach wypowiedzi przedstawicieli armii i administracji, polityków Izraela to są wypowiedzi, to jest retoryka Jürgena Stroopa i jego ekipy pacyfikującej getto warszawskie w 1943 r. To jest retoryka nadludzi, którzy innych uważają za zwierzęta, insekty, które można i należy tępić. Z jakiego powodu, panie marszałku, pan używa języka ludobójców? Zbrodnię nazywa pan incydentem, panie ministrze. Wnoszę więc w imieniu klubu Konfederacja o odrzucenie pańskiego sprawozdania. Nie będę się rozwodził nad samym faktem budzącym grozę, bo do grozy samego morderstwa państwo dołożyliście grozę zaniechania i owijania w bawełnę ze strony służb cywilnych i instancji najwyższych państwa polskiego. To budzi również grozę i to powinno budzić potępienie. Odrzucając pańskie sprawozdanie, wyrażam nadzieję na to, że w Wysokiej Izbie odbędziemy debatę na temat polityki zagranicznej. Kontynuować będzie mój znakomity kolega prof. Andrzej Zapałowski, który przybywa wszak z Przemyśla i wie więcej o postaci zmarłego śp. Damiana Sobola. Kondolencje dla jego najbliższych i potępienie dla tych, którzy tę zbrodnię relatywizują.</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Wydaje mi się, że do tej pory na tej sali nikt nie relatywizował tej zbrodni. Bardzo proszę, panie pośle.</utt>
    </speech>
    <speech speaker="Poseł Andrzej Tomasz Zapałowski">
      <utt t="norm">Panie Marszałku! Wysoka Izbo! Bardzo dobrze, że środowiska polityczne, których przedstawiciele tutaj przede mną występowali, bardzo jasno i klarownie określiły tę zbrodnię, ponieważ, proszę państwa, ta dyskusja, ta debata nad tragiczną śmiercią Damiana, jest też po części debatą nad naszymi stosunkami z Izraelem. W ostatnich dekadach mieliśmy do czynienia z butą, chamstwem, ignorancją, brakiem wrażliwości na Polaków, na nasze poświęcenie w czasie II wojny światowej. Brak przeprosin, które by nastąpiły od razu, bo przeprosiny wymuszone nie są za żadnymi przeprosinami. To jest tylko gest dyplomatyczny. Brak od razu deklaracji dotyczącej zadośćuczynienia rodzinie. Bez procesów. Proszę państwa, to tak naprawdę pokazuje poziom, do którego myśmy sami przez lata doprowadzili w relacjach z Izraelem.</utt>
      <utt t="reaction">Oklaski</utt>
      <utt t="norm">Proszę państwa, określę to w ten sposób, że przez lata wiele rządów realizowało politykę – nazwę ją – przeciekających pampersów. Brak zdecydowanych działań. Proszę państwa, to, co zrobił ambasador Izraela, powinno być zdecydowanie potępione przez sam Izrael. On zniszczył narrację Izraela, którą budowali przez 30 lat. Ona już nie będzie taka sama właśnie od śmierci Damiana. Widziałem młodych ludzi, którzy współpracowali z Damianem w Przemyślu. Byli kompletnie w szoku z powodu śmierci tego człowieka, ale przede wszystkim byli zszokowani postawą państwa, które go zamordowało. Widziałem łzy w oczach mojej córki, która przeprowadzała z nim wiele akcji. Nie mogła dojść do siebie. Ktoś powie, że to słowa – tak jak mówił ambasador – antysemickie. Proszę państwa, ja mam specjalne prawo o tym mówić. Mój dziadek przez wiele miesięcy ukrywał trzech Żydów z Kańczugi. Sześcioro dzieci w domu. Oni przeżyli. Niemcy przez to o mało nie zamordowali całej wioski. Mój ojciec miał 12 lat. Nie będę mówił o szczegółach, dlaczego to nie skończyło się śmiercią całej wioski. To było męstwo mojego dziadka i kilku osób, bo wiedzieli, co zrobić. Dlatego, proszę państwa, to, co mówią politycy izraelscy, którzy występują w rządzie Netanjahu, że nie zgodzą się na żadne przeprosiny i odszkodowanie, bo to była tylko tragedia, to był tylko incydent, który… W ciągu kilku miesięcy – było o tym mówione – w Strefie Gazy życie straciło ponadtrzykrotnie więcej cywilów niż przez ponad 2 lata wojny na Ukrainie. I świat milczy, proszę państwa. Nikt nie powinien milczeć. Myśmy się cofnęli w konwencjach genewskich o całe 100 lat w przestrzeganiu. Na koniec zapytam: Jak moi koledzy na uniwersytecie mają kształcić studentów z przedmiotów dotyczących przestrzegania praw człowieka? Czy jeszcze coś takiego na świecie funkcjonuje? Czy jest tylko, proszę państwa, prawo siły? I my musimy sobie na to odpowiedzieć. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Włodzimierz Czarzasty">
      <utt t="norm">Dziękuję serdecznie. Pan poseł Adam Dziedzic, Klub Parlamentarny PSL – Trzecia Droga. Bardzo proszę.</utt>
    </speech>
    <speech speaker="Poseł Adam Dziedzic">
      <utt t="norm">Panie Marszałku! Wysoka Izbo! Damian Soból, wolontariusz pochodzący z Przemyśla, zginął w ataku sił zbrojnych Izraela, który skierowano na konwój humanitarny dostarczający żywność. Był członkiem organizacji charytatywnej World Central Kitchen i stał się jedną z siedmiu ofiar tamtego zamachu, bo tak to trzeba nazwać, ale także jedną z dziesiątek tysięcy osób, które straciły życie w wyniku wojny izraelsko-palestyńskiej. To zatrważające wydarzenie miało miejsce w nocy z 1 na 2 kwietnia br. Razem z nim w wyniku ataku dokonanego przez Izrael w północnej Strefie Gazy poniosło śmierć jeszcze sześć osób niosących tak jak on pomoc potrzebującym. To wydarzenie w cywilizowanym świecie nigdy nie powinno mieć miejsca. To również zaprzeczenie wszelkim zasadom niesienia pomocy i wsparcia szczególnie dla tych, którzy znaleźli się na obszarze konfliktu nie z własnej woli, ale często w wyniku działań politycznych bądź niespodziewanej agresji. Takie zamierzone działania nigdy nie powinny mieć miejsca. Pracownicy, wolontariusze organizacji humanitarnych muszą być chronieni, ponieważ zapewniają potrzebną pomoc cywilom, osobom niemającym wpływu na wojnę, które nie biorą w tych konfliktach bezpośredniego czynnego udziału. W wyniku wielu już podjętych działań dotyczących tej tragicznej sprawy… dochodzenie wykazało, że po tym, jak pojazdy z pomocą humanitarną opuściły magazyn, w którym rozładowano przywiezioną pomoc, jeden z dowódców wojskowych izraelskich sił zbrojnych błędnie założył, że wewnątrz pojazdów towarzyszących znajdują się uzbrojone osoby i że są to terroryści Hamasu. Siły izraelskie nie zidentyfikowały tych pojazdów jako powiązanych z pomocą humanitarną. Na tej podstawie podjęto decyzję o ataku, który został przeprowadzony z poważnym naruszeniem rozkazów, standardów i procedur operacyjnych.</utt>
      <utt t="interrupt" by="Poseł Grzegorz Braun">Ależ zidentyfikowały.</utt>
      <utt t="norm">Ustalenia śledztwa wykazały, że nigdy nie powinno do tego dojść. Atak na pojazdy pomocowe był poważnym błędem, tak jak powiedziałem, spowodowanym niewłaściwą identyfikacją, ale też złymi decyzjami.</utt>
      <utt t="interrupt" by="Poseł Grzegorz Braun">Nieprawda, ma pan błędne dane.</utt>
      <utt t="norm">Panie pośle, pan pozwoli, że dokończę. Dobrze? Posłucha pan, na zakończenie może pan zmieni zdanie w tej materii. Ja panu nie przeszkadzałem. Ten atak niestety zakończył się wielką tragedią, śmiercią niewinnych osób. Po zapoznaniu się z wnioskami z dochodzenia szef sztabu generalnego w Izraelu zdecydował, że podjęte zostaną następujące działania i środki: dowódca wsparcia ogniowego brygady, oficer w stopniu majora, zostanie zwolniony ze stanowiska, szef sztabu brygady, oficer w stopniu pułkownika rezerwy, zostanie zwolniony ze stanowiska. Ponadto dowódca brygady i dowódca 162 dywizji otrzymają pisemną naganę. To jest kara za zabicie siedmiu osób. To ma być kara? Stanowczo domagamy się, aby ta sprawa została całkowicie wyjaśniona. To co zakomunikowały izraelskie siły zbrojne, pokazuje, że pominiętych zostało wiele z pewnością istotnych szczegółów. Osoby odpowiedzialne za takie czyny muszą zostać ukarane. To nie są sprawy dyscyplinarne. Naszym zdaniem wybrane rozwiązywanie jest niewłaściwe, ponieważ zastosowana kara – o ile w ogóle można zaliczyć ją do kategorii kar – jest całkowicie nieadekwatna do popełnionego przestępstwa, bo chyba w tych kategoriach należy to oceniać. Ta sprawa nie może być zamiatana pod dywan. Jako poseł z Podkarpacia domagam się ścisłej współpracy z prokuraturą w Przemyślu i jej odpowiednikiem w Izraelu. W świetle prawa trzeba to najpierw oficjalnie wyjaśnić na poziomie międzynarodowym. Międzynarodowy Trybunał Sprawiedliwości zastosował w tej sprawie środki tymczasowe. Zgodnie z jego decyzją Izrael musi powstrzymać się od działań zakazanych przez konwencję o ludobójstwie, przeciwdziałać mu, karać bezpośrednio oraz publiczne podżeganie do niego oraz podjąć natychmiastowe i skuteczne środki, aby zapewnić pomoc humanitarną ludności cywilnej w Strefie Gazy. Musi też zabezpieczyć dowody oraz w ciągu miesiąca przedłożyć trybunałowi raport z wykonania tych środków. Szanowni Państwo! Damian Soból stał się jedną z dziesiątek tysięcy ofiar, które straciły życie od początku wybuchu wojny izraelsko-palestyńskiej. Sprawa każdej z tych ofiar rozpatrywana jest indywidualnie – przez pryzmat rodziny, domu, życia, pracy zawodowej. Każda z tych ofiar zostawiła kogoś w żałobie i w rozpaczy. Każda z pewnością była kochana i kochała. Za te niepotrzebne ofiary strony trwającego konfliktu obwiniają się wzajemnie. Konflikt trwający wiele dekad sieje zniszczenie i śmierć niewinnych ludzi, pozbawia ich dorobku życia. Ambasador Izraela w Polsce zamieścił przeprosiny – nie wiem, czy przeprosiny to właściwe słowo – i złożył kondolencje rodzinom. Poprosił nawet o kontakt do bliskich Damiana Sobola. Jednocześnie opublikował serię oburzających wpisów zarówno umniejszających skalę tragedii, jak i broniących interesów swojego kraju. Tych, którzy zarzucali izraelskiej armii celowość działania, nazwał antysemitami, dodając, że Izrael pozostanie demokratycznym państwem żydowskim, które walczy o swoje prawo do istnienia również dla dobra całego świata zachodniego. Tego tolerować się nie da. To przejaw arogancji i całkowity brak zrozumienia powagi sytuacji. W tego typu sprawach musimy z całą stanowczością stwierdzić, że państwo polskie musi dbać o swoich obywateli bez względu na pojawiające się trudności i prowadzić działania dyplomatyczne, które doprowadzą do ukarania winnych i zadośćuczynienia ofiarom. Składam z tego miejsca wyrazy głębokiego współczucia dla rodzin nieżyjących ofiar. Dziękuję.</utt>
      <utt t="reaction">Oklaski</utt>
      <utt t="reaction">Przewodnictwo w obradach obejmuje wicemarszałek Sejmu Dorota Niedziela</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Na tym zakończyliśmy wystąpienia klubowe. Przechodzimy do zadawania pytań. Do pytań zgłosiło się 17 osób. Zamykam listę. Ustalam czas na 1,5 minuty.</utt>
      <utt t="interrupt" by="Poseł Marcin Przydacz">Jeszcze ja bym się dopisał.</utt>
      <utt t="norm">Bardzo proszę się jeszcze dopisać. Zapraszam, głos zabierze pan poseł Witold Tumanowicz, klub parlamentarny Konfederacja.</utt>
    </speech>
    <speech speaker="Poseł Witold Tumanowicz">
      <utt t="norm">Pani Marszałek! Wysoka Izbo! W Strefie Gazy Izrael odgrywa negatywną i rolę. Jedną z ofiar ludobójczej polityki stał się polski obywatel Damian Soból, który niósł pomoc humanitarną. Jest to niewyobrażalna tragedia, nad którą trudno przejść do porządku dziennego. Tymczasem urodzony w Moskwie ambasador Izraela Ja’akow Liwne zamiast powiedzieć: przepraszam, zaczął oskarżać Polaków o antysemityzm. To kolejne oburzające wystąpienie czołowego przedstawiciela władz Izraela. Co jeszcze Izrael ma zrobić, żeby polska klasa polityczna zareagowała twardo w obronie własnych obywateli i własnej godności? Czy to użytkownicy mediów społecznościowych muszą przypominać prezydentowi i ministrowi spraw zagranicznych, że to armia Izraela dokonała tej zbrodni? Długo nie przechodziło to przez usta i klawiaturę. Szanowny Panie Ministrze! Jest pan poważnym dyplomatą. Proszę o odpowiedź: Co musi jeszcze powiedzieć lub zrobić pan Liwne, żeby Polska po prostu wydaliła tego szkodnika z Polski?</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam, głos zabierze pan poseł Grzegorz Braun, Klub Poselski Konfederacja.</utt>
    </speech>
    <speech speaker="Poseł Grzegorz Braun">
      <utt t="norm">Szanowny Panie Ministrze! Różnimy się w ocenie faktu, który dzisiaj ogniskuje tę debatę. Państwo jesteście skłonni traktować to jako incydent, błąd, wyjątek od reguły, ja zaś twierdzę, że jest to realizacja normy, konsekwentne aplikowanie ludobójczej, rasistowskiej ideologii dla pobożnych, ideologii talmudu, dzikiej, rasistowskiej, nieludzkiej, dzielącej ludzkość na ludzi i podludzi, a dla świeckich i może nie tak pobożnych ideologia holocaustu, która ma te same wektory i oddziela sprawiedliwych od niesprawiedliwych. Barbara Engelking-Boni, którą powołał pański kolega minister Sienkiewicz do rady programowej muzeum, a właściwie quasi-eksterytorialnego ośrodka propagandowego Polin, Barbara Engelking powiedziała kiedyś publicznie: Śmierć Żyda to mistyka, podczas kiedy śmierć Polaka to proza. Odnosiła się do faktów z przeszłości, z czasów II wojny światowej. Czy pan minister uważa, że to jest właściwa diagnoza i że to jest ten kierunek</utt>
      <utt t="reaction">Dzwonek</utt>
      <utt t="norm">, w którym powinno iść państwo polskie w swojej polityce historycznej i w polityce…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
      <utt t="norm">…międzynarodowej.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam pana posła Mariusza Krystiana, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Mariusz Krystian">
      <utt t="norm">Pani Marszałek! Panie Ministrze! Wysoka Izbo! W całej tragicznej sprawie śmierci polskiego wolontariusza są trzy bardzo istotne kwestie. Pierwsza, sam fakt śmierci Damiana Sobóla, śmierci, która miała charakter zbrodni wojennej i morderstwa z premedytacją. Trzykrotny atak wojska izraelskiego na konwój humanitarny miał tak naprawdę jeden cel, pokazać: nie ważcie się pomagać cywilnym ofiarom wojny, cywilnym ofiarom palestyńskim. Druga sprawa to reakcja rządu izraelskiego, a w zasadzie brak reakcji i skandaliczne zachowanie ambasadora Izraela w Polsce. Sam fakt tego zachowania, braku reakcji, a wręcz ataku na Polskę i oskarżania Polaków o antysemityzm powinien wystarczyć do tego, aby pan ambasador został wydalony z Polski. To powinno nastąpić zdecydowanie. Trzecia rzecz, niestety spóźniona reakcja rządu polskiego, bo dopiero 3 kwietnia premier Donald Tusk w tej sprawie zabrał głos, wydał oświadczenie na platformie internetowej X, zbyt słabe i zbyt późno. Panie Ministrze! Mam pytanie. Jako że nie zanosi się, aby Państwo Izrael wypłaciło, przynajmniej szybko, odszkodowanie rodzinie śp. Damiana Sobóla, jakie państwo polskie zamierza podjąć działania</utt>
      <utt t="reaction">Dzwonek</utt>
      <utt t="norm">, aby zadośćuczynić i przynajmniej wesprzeć materialnie rodzinę Damiana Sobóla? Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam, głos zabierze pan poseł Michał Szczerba, Klub Parlamentarny Koalicja Obywatelska. Nie widzę pana posła. Zapraszam panią poseł Katarzynę Marię Piekarską, Klub Parlamentarny Koalicja Obywatelska.</utt>
    </speech>
    <speech speaker="Poseł Katarzyna Maria Piekarska">
      <utt t="norm">Wielce Szanowna Pani Marszałek! Koleżanki i Koledzy Posłowie! Damian Soból, wspaniały człowiek, który był w Gazie razem ze swoimi przyjaciółmi z organizacji, która pomagała ludziom w sytuacji dramatycznej, ludziom, którzy znaleźli się w sytuacji zagrożenia wojennego, która pomagała dzieciom, kobietom, starcom, niestety zginął. Chcę liczyć na to, że zginął w wyniku błędu, ale zarówno jego rodzina ma prawo domagać się zadośćuczynienia od strony izraelskiej, jak i państwo polskie ma prawo oczekiwać przeprosin – i to nie tylko w imieniu ambasadora, ale także w imieniu Państwa Izrael. Moim zdaniem nie ma tutaj żadnych wątpliwości, ponieważ wydarzyła się rzecz straszna, która nigdy nie powinna się wydarzyć. Ale mam do pana ministra pytanie odnośnie do innego polskiego obywatela – Alexa Dancyga, który znajduje się w niewoli Hamasu, został pobity i porwany 7 października ub.r. Co o nim wiadomo?</utt>
      <utt t="reaction">Dzwonek</utt>
      <utt t="norm">W zasadzie nie wiadomo, co się z nim dzieje. Hamas podał co prawda informację, że nie żyje, ale służby izraelskie nie potwierdziły tej informacji. Panie ministrze, czy ten obywatel… Czy rząd coś wie, wie, co się dzieje z naszym obywatelem, który jest przetrzymywany przez Hamas?</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł. Zapraszam pana posła Grzegorza Gażę, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Grzegorz Gaża">
      <utt t="norm">Pani Marszałek! Panie Ministrze! Często zastanawiamy się, jak duży ogrom nieszczęścia tam się zdarza. Często zastępujemy słowa „zbrodnia wojenna” słowami „incydent”, „wypadek”. Giną ludzie, giną nie tylko od broni, ale też z głodu i tutaj jest rola tych ludzi, którzy zginęli w tej sytuacji. Damian Soból nie zginął tam, bo chciał z kimś walczyć. Chciał pomagać. Ambasador Izraela w Polsce niestety nie stanął na wysokości zadania. Domagam się tutaj szybkich i zdecydowanych ruchów. Dyplomacja lubi spokój, brak mocnych słów. Ale w tej sytuacji te słowa powinny paść, powinien być persona non grata, powinien zostać wydalony z Polski. Nie obwiniajmy tutaj narodu, obwiniajmy konkretnych ludzi, ale dopilnujmy tego, żeby ten naród doprowadził do skazania tych ludzi.</utt>
      <utt t="reaction">Dzwonek</utt>
      <utt t="norm">Nie zostawiajmy tego w rękach polityków. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo. Zapraszam pana posła Włodzimierza Skalika, klub parlamentarny Konfederacja.</utt>
    </speech>
    <speech speaker="Poseł Włodzimierz Skalik">
      <utt t="norm">Pani Marszałek! Może zanim rozpocznę swoją wypowiedź pytanie: Dlaczego pani stosuje taką sytuacyjną etykę, że jednym posłom pani obcina, nie pozwala dokończyć jednego zdania, a innym mimo upływającego czasu pozwala na dokończenie wypowiedzi? Zastanawia mnie to. Pani Marszałek! Wysoka Izbo!</utt>
    </speech>
    <speech speaker="Wicemarszałek Dorota Niedziela">
      <utt t="norm">Panie pośle, chwilę. Nie wiem, czy pan zauważył, że jak… Zwykle nie ograniczam czasu, ale dzisiaj wszystkim ograniczam czas, nie tylko panu. Rozumiem, że pan poseł Braun jest wrażliwy, ale każdemu z posłów ograniczyłam czas. Dziękuję. Proszę.</utt>
    </speech>
    <speech speaker="Poseł Włodzimierz Skalik">
      <utt t="norm">Pani Marszałek! Nie o to pytam. Ja pytam, dlaczego pani wyłącza mikrofon jednym, a innym nie. Pani Marszałek! Wysoka Izbo! Panie Ministrze! Drodzy Rodacy! Presja ma sens – wasze powszechne oburzenie i gniew wobec początkowej reakcji polskiego rządu na tę zbrodnię wojenną, umyślne morderstwo Damiana Sobola i sześciu innych wolontariuszy dokonane z zimną krwią przez służby Izraela. Jakże ta reakcja była odmienna od innych reakcji polskich władz w podobnych sytuacjach. Rodzi się pytanie, co jest przyczyną uległości władzy w Polsce wobec terrorystycznych działań Izraela, co jest przyczyną, że dopiero powszechne oburzenie Polaków zmieniło waszą narrację, panie ministrze. Pytanie: Kiedy polskie władze skończą ze stosowaniem tej obrzydliwej, talmudycznej etyki sytuacyjnej, obcej przecież w końcu naszej cywilizacji łacińskiej? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam, głos zabierze pani poseł Ewa Kołodziej, Klub Parlamentarny Koalicja Obywatelska.</utt>
    </speech>
    <speech speaker="Poseł Ewa Kołodziej">
      <utt t="norm">Pani Marszałek! Wysoka Izbo! Szanowni Państwo! 1 kwietnia to tragiczny dzień. Ale, szanowni państwo, dzisiejszy dzień jest również przerażająco smutny ze względu na to, że musimy zmierzyć się z prawdą, jak jest u nas, w Polsce. Szanowni Państwo! Damian Soból to nie pierwsza ofiara. Szanowni państwo, Damian Soból to jest druga ofiara, ponieważ musimy wspomnieć również o tym, że w 1948 r. został zamordowany nasz dyplomata Witold Hulanicki. To konsul generalny RP w Jerozolimie, który również w bestialski sposób został zamordowany. Dlatego śmierć Damiana Sobola tym bardziej powinna być wyjaśniona.</utt>
      <utt t="reaction">Wypowiedź poza mikrofonem</utt>
      <utt t="norm">Oczywiście każda śmierć powinna być ze szczególną starannością wyjaśniona. Dlatego wierzę naszym władzom, wierzę wszystkim instytucjom, że zostaną dopełnione wszystkie najmniejsze detale, by wszystkie szczegóły zostały zachowane, i dowiemy się o wszystkim, o czym powinniśmy się dowiedzieć. Przejdę dalej. Pomoc humanitarna jest blokowana, szanowni państwo, w Gazie. Katastrofa humanitarna w Gazie jest bezsprzeczna, bezsporna. Cały świat błaga o dopuszczenie organizacji pozarządowych</utt>
      <utt t="reaction">Dzwonek</utt>
      <utt t="norm">, o dopuszczenie ich, by móc pomóc Gazie. Szanowni państwo…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, pani poseł.</utt>
    </speech>
    <speech speaker="Poseł Ewa Kołodziej">
      <utt t="norm">Tylko ostatnie zdanie, pani marszałek, bo to jest istotne. Strzelano do wolontariuszy. Pytanie dlaczego. Czy nie po to, żeby ich wystraszyć i żeby wystraszyć cały świat, by nikt tam się już więcej nie pojawił? Czy nie chodzi o to, żeby zagłodzić Gazę? Pytanie dlaczego. Pytanie dlaczego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Dziękuję bardzo. Zapraszam, głos zabierze pan poseł Janusz Kowalski, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Janusz Kowalski">
      <utt t="norm">Szanowna Pani Marszałek! Szanowni Państwo! Puste krzesła w ławach rządowych, brak premiera Donalda Tuska, brak przede wszystkim ministra spraw zagranicznych Radosława Sikorskiego są w mojej ocenie dowodem tchórzostwa, które jest prezentowane od wielu, wielu tygodni. Reakcja Rzeczypospolitej Polskiej na zbrodnię wojenną – to dobrze, że od lewa do prawa mówimy jako polski Sejm jednym głosem, że to była zbrodnia wojenna dokonana przez Państwo Izrael na polskim obywatelu – reakcja polskiego rządu była dramatyczna. Polską rządzą tchórze Radosław Sikorski i Donald Tusk. To Polacy domagali się stanowczej reakcji. Szanowni Państwo! Ambasador Izraela powinien zostać uznany za persona non grata za to, że oskarżył Polskę o antysemityzm, a Polska jest najbardziej tolerancyjnym państwem w Unii Europejskiej. Nie ma zgody na antypolonizm. Znowu reakcja Donalda Tuska i Radosława Sikorskiego czyni z Polski państwo bez honoru i państwo z tektury. Czas to zmienić. Naprawdę ja się podpisuję pod wieloma słowami, a w zasadzie większością słów, które wypowiedziała pani poseł Anna Maria Żukowska, to ważne słowa. Tak powinien mówić z godnością polski polityk, polski poseł na Sejm Rzeczypospolitej Polskiej. Ale gdzie jest Radosław Sikorski i gdzie jest Donald Tusk, którzy powinni bronić honoru Rzeczypospolitej Polskiej właśnie w obliczu dramatycznej śmierci polskiego obywatela i w obliczu słów, które wypowiedział</utt>
      <utt t="reaction">Dzwonek</utt>
      <utt t="norm">haniebnie ambasador Izraela?</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Pozwólcie państwo, że serdecznie przywitam mieleckie środowisko Związku Harcerstwa Rzeczypospolitej, które zwiedza dziś Sejm na zaproszenie pana posła Fryderyka Kapinosa. Serdecznie państwa witam.</utt>
      <utt t="reaction">Oklaski</utt>
      <utt t="norm">Mam nadzieję, że będziecie mieć dobre wspomnienia z tej wizyty. Bardzo proszę, głos zabierze pan poseł Paweł Jabłoński, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Paweł Jabłoński">
      <utt t="norm">Dziękuję. Pani Marszałek! Wysoki Sejmie! Panie Ministrze! W tej debacie było bardzo mocno słychać, że w zasadzie my się wszyscy zgadzamy. Doszło do zbrodni wojennej, doszło do zabójstwa, sprawców tego zabójstwa należy ukarać. I bardzo dobrze, że się zgadzamy. Pytanie teraz, co z tym zrobimy. Konkrety, panie ministrze, konkretne pytania. Czy Polska dzisiaj ma dostęp do śledztwa? Jeżeli nie ma dostępu do śledztwa, co robimy, żeby ten dostęp uzyskać? Co robimy, także wspólnie z Australią, z Kanadą, ze Stanami Zjednoczonymi, z Wielką Brytanią, z Palestyną, żeby Izrael nas do tego śledztwa dopuścił? Ale konkretnie, panie ministrze. Co robimy? Nie że się spotykamy, że rozmawiamy, że mówimy, że byśmy chcieli. Jakie realne działania zostały podjęte wobec Izraela? Jakie realne działania zostaną podjęte? Co robimy, panie ministrze, żeby Izrael zaczął przestrzegać międzynarodowego prawa humanitarnego, żeby przestał blokować transporty z pomocą żywnościową, z pomocą medyczną, które stoją w Egipcie, czekają na wjazd do Strefy Gazy? Co robimy? Znów, konkretnie. Nie że mówimy, że byśmy chcieli. Jakie działania zostały podjęte? My wiemy, że ta sprawa jest bardzo trudna, panie ministrze, ale ta debata pokazała, że my się naprawdę w tej sprawie zgadzamy i będziemy w tej sprawie wspierać Ministerstwo Spraw Zagranicznych. Tylko żeby wspierać, te działania muszą być. Izrael się opiera. Żeby ten opór złamać, trzeba działać asertywnie. My to pokazaliśmy w ostatnim roku, negocjując z sukcesem umowę, która zlikwidowała mechanizm, że wycieczki izraelskie przyjeżdżały z uzbrojoną ochroną. Pokazaliśmy, że można, jeśli się działa asertywnie. Naprawdę jest pełne wsparcie, myślę, że całego polskiego Sejmu, dla ministerstwa, jeśli będą działania.</utt>
      <utt t="reaction">Dzwonek</utt>
      <utt t="norm">Znów prośba, nie ma też pana posła Szczerby, szefa Polsko-Izraelskiej Grupy Parlamentarnej…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Paweł Jabłoński">
      <utt t="norm">Zwołajmy posiedzenie grupy, niech pan ambasador tu przyjdzie. Zasługujemy na to jako posłowie, żeby…</utt>
      <utt t="interrupt" by="Poseł Katarzyna Maria Piekarska">Ale jest wice…</utt>
      <utt t="norm">To zwołajmy, pani przewodnicząca, jak najszybciej.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Paweł Jabłoński">
      <utt t="norm">Kiedy ma się ta grupa zebrać, jeśli nie dzisiaj i nie w takiej sprawie?</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Paweł Jabłoński">
      <utt t="norm">To jest nasz obowiązek.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam do głosu pana posła Arkadiusza Mularczyka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Arkadiusz Mularczyk">
      <utt t="norm">Bardzo dziękuję. Pani Marszałek! Wysoka Izbo! Panie Ministrze! To tragiczne wydarzenie, ta zbrodnia wojenna, która wydarzyła się w Palestynie, śmierć polskiego obywatela, a także obywateli innych krajów zmuszają nas do postawienia pytania, jaką politykę prowadzi Państwo Izrael, a jednocześnie przyjęcia bardzo asertywnej postawy, jeśli chodzi o domaganie się sprawiedliwości, przede wszystkim ukarania sprawców, żołnierzy sił zbrojnych Izraela, którzy są odpowiedzialni za tę zbrodnię wojenną, a także domagania się słusznego odszkodowania dla rodzin ofiar i podjęcia współpracy z krajami, których obywatele również zginęli. Dlatego, panie ministrze, kluczowe jest dzisiaj w mojej ocenie podjęcie pełnej współpracy i kompatybilność działań z rządami tych krajów, których obywatele również zginęli w czasie tego ataku z dronów bojowych na samochody pomocy humanitarnej. Czy ta współpraca istnieje między polskim rządem, MSZ-etem a takimi krajami jak Kanada, Wielka Brytania, z których pochodzą rodziny ofiar? Druga sprawa, która zmusza mnie do pewnej refleksji, szanowni państwo, Wysoka Izbo, to postawa ambasadora Izraela, a w zasadzie coś, co wiem i z czym spotykam się już od dawna, czyli relatywizowanie zbrodni wojennych na obywatelach innych krajów, obywatelach innych aniżeli Żydzi. To jest tak, drodzy państwo, że ta historia, ta sprawa pokazała, jak Państwo Izrael</utt>
      <utt t="reaction">Dzwonek</utt>
      <utt t="norm">podchodzi do zbrodni wojennych popełnionych na obywatelach innych krajów. I z tego również jako naród musimy wyciągnąć odpowiednie wnioski. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam, głos zabierze poseł Marcin Skonieczka, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Marcin Skonieczka">
      <utt t="norm">Pani Marszałek! Panie Ministrze! Wysoka Izbo! Dzisiejsza debata służy uczczeniu pamięci Damiana Sobola. Jego śmierć to wielka strata dla jego rodziny, dla jego znajomych, dla jego współpracowników, mieszkańców Przemyśla i całej Polski. To także wielka strata dla wszystkich organizacji humanitarnych działających na terenie całego świata. To wielka tragedia, że człowiek niosący dobro, człowiek pomagający najbardziej potrzebującym został zamordowany przez izraelskie wojsko. Rodzinie Damiana Sobola, jego znajomym, wszystkim współpracownikom składam serdeczne wyrazy współczucia. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam panią poseł Darię Gosek-Popiołek, klub parlamentarny Lewica.</utt>
    </speech>
    <speech speaker="Poseł Daria Gosek-Popiołek">
      <utt t="norm">Pani Marszałek! Wysoka Izbo! Ta dyskusja, ta informacja nie będzie pełna do momentu, w którym nie otrzymamy również odpowiedzi na jedno bardzo ważne pytanie: Co robi Polska? Co robi polski rząd, żeby wymóc na Izraelu przestrzeganie prawa międzynarodowego? Co robi we współpracy z innymi krajami, aby w końcu do tego typu zbrodni wojennych nie dochodziło? Dopiero kiedy otrzymamy tę informację, będzie to oznaczać szacunek dla pamięci wszystkich tych, którzy nieśli pomoc uchodźcom i którzy nieśli pomoc tam, na miejscu, w Strefie Gazy. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, pani poseł. Zapraszam panią poseł Katarzynę Ueberhan, klub parlamentarny Lewica.</utt>
    </speech>
    <speech speaker="Poseł Katarzyna Ueberhan">
      <utt t="norm">Szanowna Pani Marszałek! Wysoka Izbo! Panie Ministrze! Nie bądź obojętny, jedenaste przykazanie. Dopisaliśmy je jakiś czas temu, ale cały czas obowiązuje piąte przykazanie: nie zabijaj. Jednak w obronie bezpieczeństwa domu, w obronie bezpieczeństwa naszej rodziny, w obronie własnego kraju kto by nie podjął walki, kto nie oddałby życia? Ale dlaczego musi? Damian Sobol oddał życie, niosąc pomoc innym, ludziom, których nawet nie znał. Po prostu niósł pomoc drugiemu człowiekowi. Po prostu tylko dlatego, że ta druga osoba to też człowiek. Pamiętajmy, walka o prawa człowieka, walka o prawo każdego człowieka to ta sama walka co walka z antysemityzmem. W tej walce, prawdziwej walce o bezpieczny dom zginęło wielu ludzi. Zginął dasz rodak, Damian Soból. Usłyszeliśmy „przepraszam”, ale to zbyt mało. Śmierć musi zostać wyjaśniona, winni – ukarani, a rodzina – otrzymać zadośćuczynienie, choć to życia mu nie wróci. Ale teraz, na koniec, chciałabym, byśmy</utt>
      <utt t="reaction">Dzwonek</utt>
      <utt t="norm">chwilą ciszy uczcili polskiego wolontariusza Damiana Sobola, ale też wszystkie cywilne ofiary wojny wywołanej zbrodniczym atakiem terrorystycznego Hamasu.</utt>
      <utt t="reaction">Zebrani wstają, chwila ciszy .</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Zapraszam, głos zabierze pan poseł Bogusław Wołoszański, Klub Parlamentarny Koalicja Obywatelska.</utt>
    </speech>
    <speech speaker="Poseł Bogusław Wołoszański">
      <utt t="norm">Szanowna Pani Marszałek! Szanowni Państwo! Wszystkie słowa, które padają tutaj, na tej sali, mają ogromne znaczenie dla wszystkich Polaków, bo tego rodzaju reakcja: reakcja naszego rządu, noty dyplomatyczne, żądanie ukarania sprawców to jest jedna droga. Druga droga – bardzo mocny głos powinien paść na tej sali. W związku z czym pytanie: Czy Sejm, który ostatnio podejmował dwie uchwały w sprawie Eugeniusza Romera i w sprawie rocznicy pierwszej ustawy o obronie przyrody, nie powinien podjąć uchwały właśnie w sprawie Sobola, żeby uczcić jego całe życie: jego bohaterstwo i śmierć? Dlatego proponuję i właściwie zadaję pytanie, czy możemy uchwalić uchwałę w tej sprawie, w sprawie skromnego człowieka, który oddał życie, pomagając innym. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Spieszę z wyjaśnieniem. W trakcie posiedzenia Prezydium Sejmu taki wniosek się pojawił. Złożył go klub Konfederacji. Ustaliliśmy, iż wysłuchamy informacji i po informacji, w czasie następnego posiedzenia rozpatrzymy wszystkie wnioski dotyczące ewentualnej uchwały, po uzyskaniu odpowiedzi ze strony Ministerstwa Spraw Zagranicznych. Bardzo dziękuję. Proszę o zabranie głosu pana posła Piotra Polaka, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Piotr Polak">
      <utt t="norm">Dziękuję. Pani Marszałek! Wysoka Izbo! Panie Ministrze! Śmierć Damiana Sobola bulwersuje, śmierć Damiana boli. I bulwersuje, i boli tym bardziej, że zginął, został zamordowany człowiek, który pojechał tam, żeby podać pomocną dłoń innym ludziom, głodnym ludziom oczekującym pomocy. Panie Ministrze! Od śmierci Damiana mija dzisiaj 12. dzień. Dzisiaj jego ciało zostało przywiezione do ojczyzny. Ale 12 dni to już dość długo, wiele czasu minęło od śmierci. Prosiłbym o informację od pana ministra, co konkretnie przez te 12 dni i Ministerstwo Spraw Zagranicznych, polski minister spraw zagranicznych, i Ministerstwo Sprawiedliwości, polski minister sprawiedliwości – co państwo zrobiliście w sprawie wyjaśnienia tej zbrodni, wyjaśnienia jej okoliczności, w sprawie powołania międzynarodowej komisji. I jeszcze jedno pytanie. Damian tam pojechał, żeby nieść pomoc, rozdzielić żywność, która dotarła z Cypru. Ile Polska przeznaczyła środków pomocy humanitarnej dla głodującej ludności palestyńskiej</utt>
      <utt t="reaction">Dzwonek</utt>
      <utt t="norm">w ciągu tych kilku miesięcy?</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Piotr Polak">
      <utt t="norm">Ile pieniędzy przeznaczyliśmy na wsparcie głodującego narodu palestyńskiego? Dziękuję.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam, głos zabierze poseł Aleksandra Karolina Wiśniewska, Klub Parlamentarny Koalicja Obywatelska.</utt>
    </speech>
    <speech speaker="Poseł Aleksandra Karolina Wiśniewska">
      <utt t="norm">Pani Marszałek! Wysoka Izbo! Słyszymy dziś demagogiczne ataki od przedstawicieli byłego rządu na dzisiejsze Ministerstwo Spraw Zagranicznych, podczas gdy to właśnie ci rządzący nami jeszcze do niedawna sami zakupywali od Izraela system Pegasus do inwigilacji każdego niewygodnego obywatela, stosując reżimowe metody i podważając bezpieczeństwo Rzeczypospolitej. Jednocześnie, szanowni państwo i Wysoka Izbo, pan poseł Braun mimo swojej ogromnej erudycji i niezaprzeczalnej błyskotliwości niestety prawi dziś rzeczy niemądre, politycznie upraszczające i intelektualnie niewyrafinowane. Nikt z nas nie kwestionuje tego, że działanie Izraela rażąco narusza międzynarodowe prawo humanitarne i zawiera w sobie zbrodnie wojenne. Ale by Polska, szanowni państwo, miała szansę odzyskać należne jej miejsce na arenie międzynarodowej – a w ciągu ostatnich 8 lat tak wiele w tym aspekcie straciliśmy – nie możemy pozwolić na to, byśmy podczas konsekwentnego i bezwzględnego piętnowania zbrodni wojennych wpadli w prostą pułapkę bycia opanowanymi przez demony antysemityzmu czy demony islamofobii. Musimy unikać rygoryzmu i fundamentalizmu i w szacunku do każdego człowieka i narodu widzieć wartość nadrzędną. Damian Soból i pracownicy humanitarni nieśli pomoc zarówno obywatelom Izraela, jak i obywatelom Palestyny, pokazując, że prawdziwie wielcy Polacy są zupełną odwrotnością wzorców zachowań reprezentowanych przez tych z nas na sali, którzy tak bardzo się pogubili. Oby postaw takich jak Damiana i takich jak</utt>
      <utt t="reaction">Dzwonek</utt>
      <utt t="norm">naszych innych poległych obywateli było wśród nas jak najwięcej i oby tych drugich było jak najmniej. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo dziękuję, pani poseł. Zapraszam pana posła Marcina Przydacza, Klub Parlamentarny Prawo i Sprawiedliwość.</utt>
    </speech>
    <speech speaker="Poseł Marcin Przydacz">
      <utt t="norm">Bardzo dziękuję. Pani Marszałek! Panie Ministrze! Wysoka Izbo! W polityce międzynarodowej sposób reakcji i sygnały wysyłane przez dane państwo mają niebagatelne znaczenie. Także czas i szybkość reakcji mają niebagatelne znaczenie, jeśli chodzi o skuteczność i szacunek do Polaków i państwa polskiego. Tymczasem Ministerstwu Spraw Zagranicznych aż 4 dni, aż 80 godzin zajęło wezwanie ambasadora Izraela do gmachu przy al. Szucha. Przez 80 godzin zastanawialiście się państwo, czy wezwać ambasadora państwa, które odpowiada za śmierć polskiego obywatela. Panie ministrze, tam zginął polski obywatel. Obowiązkiem państwa polskiego jest szybka i pilna reakcja. Być może gdybyście zareagowali w odpowiednim czasie, nie bylibyśmy świadkami całego tego festiwalu gorszących i obraźliwych dla Polski i Polaków słów. Minister spraw zagranicznych, jak sam stwierdził, dzwonił do ambasadora Izraela. To się bardzo rzadko zdarza, żeby minister konstytucyjny wydzwaniał do ambasadora. Należało pilnie wezwać ambasadora jeszcze we wtorkowy poranek</utt>
      <utt t="reaction">Dzwonek</utt>
      <utt t="norm">, zażądać wyjaśnień i reakcji. Moje pytanie…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo.</utt>
    </speech>
    <speech speaker="Poseł Marcin Przydacz">
      <utt t="norm">Dlaczego tak dużo czasu zajęła wam ta decyzja i z czyjej inicjatywy odbyła się rozmowa ministra Sikorskiego z ministrem Kacem?</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Zapraszam, głos zabierze pan poseł Tomasz Zimoch, Klub Parlamentarny Polska 2050 – Trzecia Droga.</utt>
    </speech>
    <speech speaker="Poseł Tomasz Zimoch">
      <utt t="norm">Pani Marszałek! Wysoki Sejmie! Panie Ministrze! W czasie spotkania wiceministra spraw zagranicznych z ambasadorem Izraela strona polska zażądała, by w śledztwie brał udział polski prokurator. Czy prokurator z Przemyśla rzeczywiście już bierze udział w tym śledztwie? Polska chce mieć pewność, że śledztwo będzie prowadzone prawidłowo. Jasno wyrażone jest stanowisko, że nie zgadzamy się na to, by to postępowanie zakończyło się karami dyscyplinarnymi. Dziękuję bardzo.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam pana posła Michała Szczerbę, Klub Parlamentarny Koalicja Obywatelska.</utt>
    </speech>
    <speech speaker="Poseł Michał Szczerba">
      <utt t="norm">Szanowna Pani Marszałek! Szanowny Panie Ministrze! Wysoka Izbo! Izrael toczy wojnę z organizacją terrorystyczną, która dopuściła się barbarzyńskich ataków na jego obywateli 7 października 2023 r. Ale jako przewodniczący Polsko-Izraelskiej Grupy Parlamentarnej chcę podkreślić i powiedzieć wprost, że prawo międzynarodowe i prawo humanitarne musi być przestrzegane, a ludność cywilna zawsze musi być chroniona, Niezależnie od okoliczności niedopuszczalne jest kierowanie ognia wobec pracowników humanitarnych. 1 kwietnia 2024 r. w Strefie Gazy w wyniku izraelskiego ataku rakietowego na konwój pojazdów należących do organizacji humanitarnej World Central Kitchen śmierć poniosło siedmioro wolontariuszy. Przede wszystkim śmierć poniósł obywatel Rzeczypospolitej Polskiej pan Damian Soból. Zawsze polski polityk, polski parlamentarzysta będzie dbał o bezpieczeństwo polskich obywateli. To jest nasz priorytet i nasze pierwszoplanowe zadanie. Chciałbym bardzo wyraźnie powiedzieć, że domagam się, aby Izrael umożliwił pomocy humanitarnej pełen dostęp do Strefy Gazy. Jednocześnie wzywam Hamas do natychmiastowego uwolnienia wszystkich zakładników. Chcę bardzo wyraźnie powiedzieć, że Polsko-Izraelska Grupa Parlamentarna ma jeden cel: budowanie dobrych relacji polsko-izraelskich, budowanie i pielęgnowanie</utt>
      <utt t="reaction">Dzwonek</utt>
      <utt t="norm">relacji polsko-żydowskich, ale w sprawach, które dotyczą polskiego interesu i polskich obywateli…</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
    </speech>
    <speech speaker="Poseł Michał Szczerba">
      <utt t="norm">…zawsze będziemy twardzi i zawsze będziemy nieugięci. Będziemy żądać konkretnych działań również ze strony Ministerstwa Spraw…</utt>
      <utt t="reaction">Wicemarszałek wyłącza mikrofon, poseł przemawia przy wyłączonym mikrofonie</utt>
      <utt t="norm">…Zagranicznych. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle.</utt>
      <utt t="interrupt" by="Poseł Paweł Jabłoński">Kiedy posiedzenie grupy? Czemu się boisz zwołać posiedzenie grupy?</utt>
      <utt t="interrupt" by="Poseł Michał Szczerba">Bo nie chcę na twoją twarz patrzeć.</utt>
      <utt t="norm">Na pytania odpowie sekretarz stanu w Ministerstwie Spraw Zagranicznych pan Władysław Teofil Bartoszewski. Bardzo proszę, panie ministrze.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Szanowna Pani Marszałek! Wysoki Sejmie! Niektóre wystąpienia, niektóre pytania się powtarzały. Postaram się to jakoś uwzględnić i skomasować. Panie Pośle Mularczyk! Pan poseł zniknął, ale to pytanie pojawiało się również później. Zabójstwo polskiego obywatela i sześciu innych obywateli miało miejsce 1 kwietnia w nocy. 2 kwietnia ok. godz. 12 minister spraw zagranicznych Polski pan Radosław Sikorski zadzwonił, de facto błyskawicznie, jak tylko dotarły do nas pierwsze wiadomości, do ministra Katza z żądaniem wyjaśnień i mówił o konieczności wyjaśnienia sprawy, przeprowadzenia dochodzenia i wyciągnięcia konsekwencji. Od razu mówił również o zadośćuczynieniu dla rodziny polskiego obywatela. 3 kwietnia, czyli następnego dnia, na ten temat wypowiadał się pan premier Donald Tusk. Pierwsze informacje na temat dochodzenia prowadzonego w ramach izraelskich sił obronnych dostaliśmy 4 kwietnia. W związku z tym, że pierwsze informacje, które do nas dotarły, były niesatysfakcjonujące, wezwaliśmy ambasadora Izraela do MSZ-etu. 5 kwietnia się u nas zjawił i została mu wręczona nota protestacyjna.</utt>
      <utt t="interrupt" by="Głos z sali">Wstyd!</utt>
      <utt t="norm">Dzień po dniu mieliśmy pewne działania. 5 kwietnia Siły Obronne Izraela opublikowały publiczną wersję raportu z badania wypadku, czyli zajścia czy zabójstwa tych obywateli, która poniekąd odbiegała od wersji, którą widzieliśmy w dniu poprzednim. W związku z tym nota protestacyjna, którą minister Szejna wręczył ambasadorowi, brała to pod uwagę. Było w niej jasno powiedziane, że Polska domaga się śledztwa, Polska domaga się dopuszczenia do śledztwa, Polska domaga się ukarania winnych i zadośćuczynienia dla rodziny, jeżeli rodzina będzie tego chciała. Co do odwołania ambasadora, czego się wszyscy państwo domagają, to decyzja dotycząca tego, kiedy się ambasadora wydala, a kiedy się go nie wydala, jest decyzją MSZ-etu. Cierpimy z tego powodu, że Polska, Rzeczpospolita Polska nie ma ambasadora w Państwie Izrael od 2021 r. Nie poprawia to sprawności działania naszej dyplomacji. Tak się składa, że w tej chwili został wyłoniony kandydat i czekamy na decyzję pana prezydenta w tej materii. Myślę, że to będzie krok w dobrym kierunku. Pan poseł Mularczyk mówił o zadośćuczynieniu. Tak, domagamy się tego całkiem oficjalnie. Było to również zawarte w nocie protestacyjnej i w wypowiedzi pana ministra Radosława Sikorskiego skierowanej do jego odpowiednika, Israela Katza. Panie Pośle Jabłoński! Odniosę się najpierw do pana wypowiedzi. Zerknę również na pana pytanie. Tak, podejmujemy kroki na arenie międzynarodowej, aby doprowadzić do pełnego wyjaśnienia tej sprawy. Nie, nie przedstawię panu tego teraz publicznie. Jeszcze nie mogę tego przedstawić publicznie, ale są podejmowane takie kroki. Jesteśmy…</utt>
      <utt t="interrupt" by="Poseł Paweł Jabłoński">Klauzulowane informacje…</utt>
      <utt t="norm">Proszę?</utt>
      <utt t="interrupt" by="Poseł Paweł Jabłoński">Klauzulowane informacje…</utt>
      <utt t="norm">Pan jako były wiceminister spraw zagranicznych wie, że pewne informacje nie mogą być ujawniane, zanim nadejdzie właściwy moment, żeby je ujawnić.</utt>
      <utt t="interrupt" by="Poseł Michał Szczerba">Nie, w mailach do Dworczyka pisał…</utt>
      <utt t="interrupt" by="Poseł Paweł Jabłoński">Tajemnica dyplomatyczna.</utt>
      <utt t="norm">Pan to doskonale rozumie. W tej chwili jest to tajemnica dyplomatyczna, ale mam nadzieję wkrótce to ujawnić. Ujawnienie tego w tej chwili zaszkodziłoby sprawie. No, pan to doskonale rozumie, pan to doskonale rozumie.</utt>
      <utt t="interrupt" by="Poseł Michał Szczerba">W mailach do Dworczyka pisał wszystko.</utt>
      <utt t="norm">Prowadzimy również konsultacje z przedstawicielami państw, których obywatele zostali tam zabici. Rozpocząłem takie konsultacje. Te konsultacje trwają. Jest to skomplikowane, ponieważ to, co jest ustalane między nami, musi być każdorazowo akceptowane w stolicach, które wydelegowały tych ambasadorów do naszego państwa, ale jest to podejmowane. Co do pomocy humanitarnej, o której wspominał pan w swoim wystąpieniu, została ona wznowiona i znacząco rozszerzona. To skutek uboczny tych wydarzeń. W tej chwili jest dużo więcej kanałów umożliwiających dotarcie z pomocą humanitarną, niż było przed 1 kwietnia. To się stało. W swoim wystąpieniu pan poseł Rząsa mówił o pomocy dla rodziny. Tak, otoczyliśmy rodzinę opieką. Zrobiliśmy wszystkie kroki, żeby pomóc rodzinie w załatwieniu wszystkich formalności. Załatwiliśmy wszystkie formalności, zabraliśmy rodzinę na Bliski Wschód, sprowadziliśmy rodzinę razem z ciałem pana Sobóla do Polski. Pomagamy też w innych sprawach. Zajmują się tym również inne agendy rządowe. Nasza rola skończyła się w momencie, kiedy sprowadziliśmy ich wszystkich do Polski, ale tutaj są inne agendy rządowe, które się tym zajmują. Domagamy się również, ale to jest osobna sprawa, finansowego zadośćuczynienia od strony izraelskiej. Oczywiście domagamy się śledztwa – o tym również wszyscy mówili. Panie Pośle Braun! W swoim wystąpieniu sugerował pan, jakobym używał nieodpowiedniego języka. Jeśli pan tak to odbiera, to przepraszam, natomiast mówiłem całkiem jasno, że było to zabójstwo i tak kwalifikuje to polska prokuratura. Prokuratura prowadzi śledztwo w sprawie zabójstwa, a nie w sprawie morderstwa.</utt>
      <utt t="interrupt" by="Poseł Grzegorz Braun">To zbrodnia wojenna, panie ministrze.</utt>
      <utt t="norm">Prokuratura prowadzi śledztwo w sprawie zabójstwa polskiego obywatela. Trybunał w Strasburgu może prowadzić…</utt>
      <utt t="interrupt" by="Poseł Włodzimierz Skalik">Błąd.</utt>
      <utt t="interrupt" by="Poseł Grzegorz Braun">Nie, my też mamy w Kodeksie karnym rozdział o zbrodniach wojennych, zbrodniach przeciwko ludzkości.</utt>
      <utt t="norm">Dobrze, ale o tym nie decyduje Ministerstwo Spraw Zagranicznych, lecz niezależna prokuratura, niezależna od panów i od nas.</utt>
      <utt t="interrupt" by="Poseł Grzegorz Braun">Wart Pac pałaca.</utt>
      <utt t="norm">Różnica jest taka, że mamy teraz niezależną prokuraturę…</utt>
      <utt t="interrupt" by="Poseł Paweł Jabłoński">Aaa…</utt>
      <utt t="norm">…a nie prokuraturę sterowaną przez was.</utt>
      <utt t="interrupt" by="Poseł Włodzimierz Skalik">Proszę złożyć wniosek.</utt>
      <utt t="interrupt" by="Głos z sali">Dobre, dobre.</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo proszę…</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Jeśli chodzi o wycieczki personalne, panie pośle Braun, to nie będę się do nich odnosił, bo są obraźliwe, natomiast zapewniam pana, że jestem posłem Rzeczypospolitej Polskiej i nigdzie się stąd nie wybieram, nigdzie się stąd nie wybieram. Będzie musiał mnie pan znosić, jeśli będzie tu pan siedział. Będzie musiał mnie pan znosić prawdopodobnie jeszcze do końca kadencji.</utt>
      <utt t="reaction">Oklaski</utt>
      <utt t="interrupt" by="Poseł Grzegorz Braun">Ubolewam, ubolewam.</utt>
      <utt t="interrupt" by="Głos z sali">My też ubolewamy…</utt>
      <utt t="norm">Pan poseł Tumanowicz mówił o wydaleniu. Jak mówiłem, nie zawsze stosuje się wydalenie. To nie działa na tej zasadzie, że vox populi, vox Dei. Chodzi jednak o używanie pewnego rozumu dyplomatycznego. W tym przypadku uważamy, że jest to niewłaściwie.</utt>
      <utt t="interrupt" by="Poseł Witold Tumanowicz">W tej sytuacji Izrael nie zrobi odwetu, bo…</utt>
      <utt t="norm">Co do pytania pana posła Brauna: to było zabójstwo – tak jest to chwilowo kwalifikowane przez naszą prokuraturę – dokonane przez kilku oficerów izraelskich sił obronnych. Co do tego nie ma wątpliwości, ponieważ izraelskie siły obronne same zidentyfikowały tych oficerów i powiedziały, że naruszyli oni znacząco wewnętrzne przepisy. W związku z tym…</utt>
      <utt t="interrupt" by="Poseł Grzegorz Braun">Karajmy rękę, nie ślepy miecz.</utt>
      <utt t="norm">Rękę… Tam jest wiele rąk, bo to jest na wielu poziomach i mamy… Jeżeli Izrael uznał za osobę również współodpowiedzialną dowódcę frontu południowego, to sięgamy już do wyższych rangą generałów. Śledztwo powinno zatem dotyczyć wszystkich zidentyfikowanych przez stronę izraelską w tej chwili osób. Tak, zgadzam się z tym. Ale nie dotyczy to Państwa Izrael, nie dotyczy to narodu żydowskiego, tylko dotyczy to tych kilku oficerów…</utt>
      <utt t="interrupt" by="Poseł Grzegorz Braun">Czemu nie?</utt>
      <utt t="norm">Bo nie ma odpowiedzialności zbiorowej, tylko jest odpowiedzialność indywidualna.</utt>
      <utt t="interrupt" by="Poseł Grzegorz Braun">Ale jest hierarchia.</utt>
      <utt t="norm">I ta hierarchia powinna być i to są… Tu mówimy o odpowiedzialności karnej. Oczywiście istnieje coś takiego jak odpowiedzialność polityczna. Ale to już jest zupełnie inna kwestia. I w przeciwieństwie do niektórych Państw Izrael ponosił taką odpowiedzialność polityczną. Tak, panie pośle. 1982 r., zbrodnia w Sabrze i Szatili, gdzie to nie wojsko izraelskie mordowało Libańczyków czy Palestyńczyków w Libanie, tylko to maronici, czyli chrześcijanie libańscy, mordowali Palestyńczyków. Wojsko izraelskie nie zrobiło nic, żeby temu zapobiec. To jest prawda. W związku z tym, w poczuciu odpowiedzialności politycznej ze stanowisk ustąpili minister obrony Izraela i premier Izraela. Chciałbym, żeby w naszym kraju były takie standardy, żeby za takie rzeczy politycy ustępowali, a to się rzadko zdarza.</utt>
      <utt t="interrupt" by="Poseł Grzegorz Braun">My też czekamy. Czekamy na ustąpienie premiera.</utt>
      <utt t="norm">Czekamy… Premier nie ma nic do tego. Akurat takich zdarzeń u nas dzięki Bogu nie ma. Pan poseł Krystian pytał o odszkodowanie. Mówimy o tym i przyglądamy się, jak można pomóc rodzinie. Pani poseł Piekarska. Proszę zwrócić uwagę, że terroryści Hamasu zamordowali już jednego polskiego obywatela – pana Elada Katzira, którego zbezczeszczone zwłoki odkryto w grobie, przewieziono i pochowano godnie w Izraelu. Jest też drugi polski obywatel – Alex Dancyg i nie wiadomo, co się z nim dzieje, ponieważ Palestyńczycy stwierdzili, że został zabity, ale nie ma na to żadnych dowodów. Izrael nie akceptuje, że ktoś zginął, jeśli nie ma na to twardych dowodów z badań DNA. Co robiła Polska w tej materii? Robiliśmy, co mogliśmy, i mogę powiedzieć, bo to nie jest wiadomość, która przedostała się do sfery publicznej, że udało nam się skłonić Hamas, nie będę mówił jak, do tego, żeby przekazać panu Dancygowi środki lekarskie, lekarstwa, które są mu potrzebne, bo jest on schorowanym i starszym człowiekiem. Czy te środki do niego doszły? Tego nikt nie wie. Ten sam problem mieli np. Francuzi, którzy dostarczyli lekarstwa dla zakładników pochodzących z Francji. Pewności, czy te środki pan Dancyg otrzymał, nie mam, nikt tego nie wie. Nie wiadomo, czy on żyje. Ale oczywiście jesteśmy w pełni zainteresowani tym, żeby został jak najszybciej stamtąd zwolniony. Było kilka głosów na temat doprowadzenia do skazania winnych. Potem jeszcze przejdę do tej kwestii. Pracujemy nad tym, bo jest to rzecz podstawowa. Jest zbrodnia – jest kara. To jest podstawa naszej cywilizacji, o czym mówił pan poseł Skalik, a ja to troszkę rozszerzę: to nie jest talmudyczna cywilizacja, tylko my żyjemy w judeochrześcijańskiej cywilizacji, o czym bardzo jasno mówił św. Jan Paweł II.</utt>
      <utt t="interrupt" by="Poseł Grzegorz Braun">Nie ma czegoś takiego.</utt>
      <utt t="norm">Mówił o tym i mówił o starszych braciach w wierze.</utt>
      <utt t="interrupt" by="Poseł Włodzimierz Skalik">Plecie pan bzdury.</utt>
      <utt t="norm">Św. Jan Paweł II o tym mówił. Jak się panowie posłowie z tym nie zgadzają, to proszę iść z tym do spowiedzi, bo jednak grzeszyć przeciwko świętemu nie wypada.</utt>
      <utt t="reaction">Oklaski</utt>
      <utt t="interrupt" by="Poseł Roman Fritz">Wyjaśnimy to sobie.</utt>
      <utt t="interrupt" by="Poseł Grzegorz Braun">Pan jest ignorantem, to nie są kwestie...</utt>
      <utt t="norm">Ja nie jestem… Panie pośle Braun, ja wiem, że pan lubi wycieczki osobiste, ale to nie jest…</utt>
      <utt t="interrupt" by="Poseł Grzegorz Braun">Nie, ja to robię z przykrością. Wytykam panu ignorancję z przykrością, robię to z ubolewaniem.</utt>
      <utt t="norm">To jest pana opinia. To nie jest fakt, to jest opinia.</utt>
    </speech>
    <speech speaker="Wicemarszałek Dorota Niedziela">
      <utt t="norm">Bardzo proszę o uciszenie rozmów na sali i umożliwienie panu ministrowi przedstawienia odpowiedzi na pytania.</utt>
      <utt t="interrupt" by="Poseł Grzegorz Braun">Wytykam panu ministrowi ignorancję…</utt>
      <utt t="norm">Panie pośle Braun, może pan wytykać panu ministrowi wszystko, co pan chce, ale poza salą sejmową, bo w tej chwili pan minister odpowiada na pytania zadane przez posłów.</utt>
      <utt t="interrupt" by="Poseł Grzegorz Braun">Siedzę, słucham.</utt>
      <utt t="norm">Bardzo proszę.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Niektórzy posłowie zadali pytania, ale wyszli, więc one były takie bardziej retoryczne.</utt>
      <utt t="reaction">Dzwonek</utt>
      <utt t="norm">Pytanie pana posła Jabłońskiego było bardziej konkretne niż niektóre inne. W tej chwili Polska nie ma jeszcze dostępu do śledztwa, ale domagamy się dostępu do tego śledztwa. W Prokuraturze Krajowej jest wniosek o pomoc prawną. Powołujemy się na konwencję o pomocy w sprawach karnych z 1959 r. i będziemy tego dochodzić. W tej chwili nie mamy jeszcze tego dostępu, to jest prawda, ale podejmujemy wszystkie działania, jesteśmy w kontakcie z ministerstwem sprawiedliwości, tak żeby móc to koordynować.</utt>
      <utt t="interrupt" by="Poseł Paweł Jabłoński">A Izrael odpowiedział na tę notę?</utt>
      <utt t="norm">Nie mam wiedzy, żeby była odpowiedź na notę. Natomiast my współdziałamy z Ministerstwem Sprawiedliwości, żeby wyznaczyć pełnomocnika do tych działań, i będziemy to kontynuować. Notabene Australia również wyznaczyła takiego pełnomocnika, byłego wysokiego wojskowego w randze wicemarszałka, który też będzie to… My jesteśmy w kontakcie z naszymi partnerami z innych państw sojuszniczych, żeby to prowadzić. To nie jest sprawa odłożona, tylko to, jak pan minister doskonale rozumie, zajmuje trochę czasu, ale tryby ruszyły i działają. My tego nie zostawimy, my tego nie zostawimy.</utt>
      <utt t="interrupt" by="Poseł Paweł Jabłoński">Trzymamy kciuki za skuteczność.</utt>
      <utt t="norm">Proszę?</utt>
      <utt t="interrupt" by="Poseł Paweł Jabłoński">Trzymamy kciuki za skuteczność.</utt>
      <utt t="norm">Jak pan minister, pan poseł doskonale wie, możliwość skutecznego wpływania na państwa trzecie, a zwłaszcza na niektóre – świadectwem tego są liczne wypowiedzi dyplomatów amerykańskich – nie zawsze funkcjonuje w sposób, w jaki powinna. Ale z praktyki panowie to doskonale wiedzą. My o tym nie zapominamy oczywiście. Pan poseł Mularczyk pytał o współpracę z Australią, Kanadą i Wielką Brytanią – tak, ona cały czas istnieje. Pani poseł pytała o współpracę, nasze działania. Tak, prowadzimy działalność dyplomatyczną również na forach międzynarodowych, w organizacjach międzynarodowych. Pan poseł Polak pytał o pieniądze. Jeśli chodzi o pieniądze, które są przeznaczane na pomoc dla Palestyńczyków, to jeśli chodzi o rok obecny, to ja musiałbym panu odpowiedzieć na piśmie. Jeśli chodzi o rok poprzedni, to w przypadku samej Strefy Gazy było to 5 mln euro. Działamy konsekwentnie, nasza pomoc w ciągu ostatnich 15 lat to było ok. 24 mln dolarów, jeśli chodzi o pomoc Palestyńczykom. Jeśli chodzi o pomoc w tym roku, to ja muszę to sprawdzić i mogę odpowiedzieć na piśmie, bo takich danych bieżących ja w głowie nie mam. Panie pośle Przydacz, co do tych 80 godzin, to ja już się wypowiedziałem, że to były reakcje raczej szybsze niż 80 godzin. Późno w nocy mamy wiadomość, o godz. 12 jest telefon do ministra Kaca. To raczej działanie nietrwające 80 godzin. Wezwanie nastąpiło dlatego, że reakcja Izraela była dla nas nieakceptowalna. Nastąpiło wezwanie i nota protestacyjna w stosunku do ambasadora. Jeśli chodzi o pana posła Zimocha, to prokuratura prowadzi śledztwo i będziemy wspierać ją dyplomatycznie, żeby miała dostęp do tego, co dzieje się w Izraelu. Izrael oczywiście mówi, że jest to sprawa wewnętrzna, ale my w tej chwili jesteśmy w procesie, o którym wspomniałem, umiędzynarodowiania tej sprawy, tak żebyśmy nie byli jedynym państwem, które wywiera presję.</utt>
      <utt t="interrupt" by="Poseł Tomasz Zimoch">A to miał być prokurator z Przemyśla…</utt>
      <utt t="norm">Tak, tak, prokuratura w Przemyślu prowadzi tę sprawę, ale my wynosimy to na poziom międzynarodowy, powołując się na konwencję z 1959 r. plus będą działania z innymi państwami, z którymi rozmawiamy, żeby umiędzynarodowić tę sprawę w takim sensie, żeby to nie zostało… Jak powiedziałem w swoim wystąpieniu, my nie mamy żadnego problemu, żeby cywilny wymiar sprawiedliwości w Izraelu zadziałał w tej materii, bo on jest historycznie skuteczny, ale nie chcemy, żeby to było, mówiąc kolokwialnie, zamiecione pod dywan na zasadzie kary dyscyplinarnej za coś, co w tej chwili jest uważane, kwalifikowane przez naszą prokuraturę jako zabójstwo. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję bardzo, panie pośle. Zapraszam pana posła Brauna z wnioskiem formalnym.</utt>
      <utt t="interrupt" by="Poseł Grzegorz Braun">Pani marszałek, po namyślę proszę panią o udzielenie mi głosu w ramach sprostowania…</utt>
      <utt t="norm">Rozumiem, że trybie sprostowania. 1 minuta.</utt>
    </speech>
    <speech speaker="Poseł Grzegorz Braun">
      <utt t="norm">Dziękuję bardzo. Pani Marszałek! Im dłużej pan minister przemawiał, tym większe materii pomieszanie. Nie odpowiedział pan minister na moje pytanie o rasistkę Engelking-Boni, którą powołaliście państwo do rady programowej ośrodka propagandowego Polin. Proszę mi na piśmie odpowiedzieć na to pytanie. Skasował pan, jak rozumiem, cywilizację łacińską, w jej miejsce podstawia pan cywilizację, jak to pan mówi, judeochrześcijańską. Nie ma takiego zwierzęcia, panie ministrze, ale to, że pan wierzy w jego istnienie, wiele wyjaśnia z pańskiej teorii i praktyki. Cywilizacja judeochrześcijańska, proszę pana, to jest tak, jakby menu układali wspólnie ludożercy i wegetarianie. Dziękuję bardzo.</utt>
      <utt t="interrupt" by="Poseł Marcin Przydacz">Sprostowanie.</utt>
      <utt t="interrupt" by="Poseł Paweł Jabłoński">Też sprostowanie.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję. Wystarczy po pół minuty? Mamy czas, 1 minuta. Dobrze.</utt>
    </speech>
    <speech speaker="Poseł Paweł Jabłoński">
      <utt t="norm">Dziękuję. Pani Marszałek! Ja też mam wrażenie, że moje pytania nie do końca zostały zrozumiane. Panie ministrze, zdaję sobie sprawę, że są takie działania, które dla swojej skuteczności wymagają pewnego zaufania, także do naszych partnerów. Wiem, że były spotkania z naszymi partnerami z państw, których obywatele też zginęli. Wiem, że były różne działania międzynarodowe, tylko trzymając kciuki i licząc na to, że one będą skuteczne, ja tak naprawdę pytam o to, co się wydarzyło już od tego dnia, kiedy nota została wręczona, do dzisiaj. Czy w ogóle jest coś, o czym można publicznie powiedzieć? Bo to, że część informacji nie nadaje się do tego, żeby je publicznie przedstawiać, że może to zaszkodzić skuteczności, rozumiem. Ale nie wierzę w to, że nie ma absolutnie nic takiego, czym ministerstwo może dzisiaj się pochwalić, jeśli chodzi o okres między 5 a 12 kwietnia. Ponownie nie zostałem chyba dobrze zrozumiany, pan poseł Szczerba salę opuścił, bo ta polsko-izraelska grupa parlamentarna, którą on w swym wystąpieniu trzykrotnie wymienił, powinna się zebrać właśnie teraz, właśnie dzisiaj, a tylko jej przewodniczący wygłasza tutaj akty strzeliste.</utt>
      <utt t="reaction">Dzwonek</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie pośle. Zapraszam do sprostowania.</utt>
    </speech>
    <speech speaker="Poseł Marcin Przydacz">
      <utt t="norm">Bardzo dziękuję. Pani Marszałek! Panie Ministrze! Trochę pan pominął moje pytanie. Uważam, tytułem trochę podpowiedzi, że najpierw należało wezwać ambasadora, a nie dzwonić do niego. Żeby minister spraw zagranicznych dzwonił do ambasadora? To ambasador powinien dzwonić, ewentualnie z przeprosinami za śmierć polskiego obywatela. Należało wezwać ambasadora, żeby zareagował, i czekać na telefon od ministra Katza, a nie znów do niego dzwonić z prośbą o reakcję. Takie utrzymujecie stosunki z Izraelem, że jako Polska w przypadku śmierci polskiego obywatela musimy dopraszać się reakcji państwa polskiego. Czekaliście 4 dni na wezwanie ambasadora.</utt>
      <utt t="interrupt" by="Poseł Krystyna Skowrońska">Nieprawda!</utt>
      <utt t="norm">W tym czasie przez brak waszej reakcji ambasador zdążył odwiedzić kilka redakcji telewizyjnych i obrazić Polaków.</utt>
      <utt t="reaction">Oklaski</utt>
    </speech>
    <speech speaker="Wicemarszałek Dorota Niedziela">
      <utt t="norm">Jeśli pan minister zechce, zapraszam do udzielenia odpowiedzi na sprostowania posłów. Pan minister Bartoszewski. Bardzo proszę.</utt>
    </speech>
    <speech speaker="Sekretarz Stanu w Ministerstwie Spraw Zagranicznych Władysław Teofil Bartoszewski">
      <utt t="norm">Panie Pośle Przydacz! Minister Sikorski, jak tylko się zorientował, natychmiast zadzwonił do ministra Katza z żądaniem wyjaśnień. Nie mogę powiedzieć, że to jest niewłaściwa reakcja. Minister dzwoni do ministra i mówi mu: żądamy wyjaśnień, co wyście zrobili, zabiliście naszego obywatela. I wyjaśnienia, które otrzymaliśmy, były niewystarczające. Dlatego ambasador został wezwany, żeby dostać notę protestacyjną, bo to, co robił Izrael, było nieodpowiednie. I to jest właściwe działanie. Pan minister, jak był ministrem, mógł myśleć o podjęciu innej decyzji, ale wątpię, żeby pan minister Rau akurat tak zareagował. Ale to już jest moja interpretacja. Pan poseł Braun uciekł, więc nie mogę mu powiedzieć, że to jednak nie Ministerstwo Spraw Zagranicznych mianuje członków do rad poszczególnych muzeów, nawet państwowych. Polityka zagraniczna Ministerstwa Spraw Zagranicznych nie opiera się na wypowiedziach ludzi, którzy nic wspólnego z MSZ-etem ani z polską polityką nie mają. W związku z tym, jeżeli pan poseł Braun nie zgadza się z tym, że pani Engelking-Boni jest powiązana z muzeum Polin i jest tam w radzie naukowej czy w innym, podobnym ciele, to może napisać interpelację w tej materii, ale nie do MSZ-etu, bo my się tym nie zajmujemy.</utt>
      <utt t="reaction">Dzwonek</utt>
      <utt t="norm">Co do reakcji. Są rozmaite reakcje w stosunku do tego, co się dzieje. Cały czas pracujemy nad tym, żeby doprowadzić to do celu, a celem jest ukaranie winnych tego zabójstwa.</utt>
    </speech>
    <speech speaker="Wicemarszałek Dorota Niedziela">
      <utt t="norm">Dziękuję, panie ministrze. Zamykam dyskusję. W dyskusji zgłoszono wniosek o odrzucenie przedstawionej informacji. Do głosowania nad tym wnioskiem przystąpimy w bloku głosowań. Ogłaszam przerwę do godz. 14.</utt>
      <utt t="reaction">Przerwa w posiedzeniu od godz. 13 min 06 do godz. 14 min 02</utt>
    </speech>
    <speech speaker="Marszałek Szymon Hołownia">
      <utt t="norm">Wznawiam obrady. Szanowni Państwo! Właściwa komisja przedłożyła sprawozdanie o uchwale Senatu w sprawie ustawy o zmianie ustawy o rachunkowości oraz niektórych innych ustaw, druk nr 291. W związku z tym, na podstawie art. 95f regulaminu Sejmu, podjąłem decyzję o uzupełnieniu porządku dziennego o punkt obejmujący rozpatrzenie tego sprawozdania. Właściwa komisja przedłożyła opinie w sprawie wniosków o odwołanie członków Komisji do spraw reprywatyzacji nieruchomości warszawskich, druki nr 281, 282, 283 i 284. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt dotyczący tej sprawy. Prezydium Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych, druk nr 307. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Z wnioskiem formalnym pan poseł Janusz Kowalski, Prawo i Sprawiedliwość. Bardzo proszę.</utt>
    </speech>
    <speech speaker="Poseł Janusz Kowalski">
      <utt t="norm">Panie Marszałku! Szanowni Państwo! Wstydu nie macie. Znów oszukaliście Polaków cichaczem. 600 mln</utt>
      <utt t="reaction">Gwar na sali, dzwonek</utt>
      <utt t="norm">na telewizję publiczną, która podobno jest likwidowana. Nie na onkologię, nie na opiekę okołoporodową dla polskich kobiet, nie na niepełnosprawnych. Polakom proponujecie podwyżki VAT o 5%, gigantyczne rachunki za energię, a propagandystom Donalda Tuska proponujecie gigantyczną kasę. Ale 21 kwietnia wszystkich kandydatów Platformy Obywatelskiej czeka jeden los. Polacy pokażą wam, gdzie jest wasze miejsce. Bo Platforma Obywatelska, PO, to nie jest żadna platforma obywatelska, tylko partia oszustów.</utt>
      <utt t="reaction">Oklaski</utt>
      <utt t="interrupt" by="Poseł Jacek Sasin">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Jako następny pan poseł Jarosław Sachajko, Kukiz’15.</utt>
      <utt t="interrupt" by="Poseł Grzegorz Braun">Czy wniosek przeciwny może być dorozumiany?</utt>
      <utt t="norm">Nie. Jeżeli będzie realny wniosek formalny, wtedy jest prawo…</utt>
      <utt t="interrupt" by="Poseł Grzegorz Braun">Ja mam głęboko wnikającą intuicję, wniknąłem w ten wniosek i dostrzegam go.</utt>
      <utt t="norm">A jaki wniosek pan tam dostrzegł?</utt>
      <utt t="interrupt" by="Poseł Grzegorz Braun">Wniosek, żeby było tak, jak było.</utt>
      <utt t="norm">A, dobrze. To poczekajmy na posła Sachajkę. Pan poseł Sachajko. Bardzo proszę.</utt>
    </speech>
    <speech speaker="Poseł Jarosław Sachajko">
      <utt t="norm">Dziękuję. Panie Marszałku! Wysoka Izbo!</utt>
      <utt t="reaction">Gwar na sali, dzwonek</utt>
      <utt t="norm">Za pierwszych rządów Platformy i PSL-u zagraniczna korporacja doradców podatkowych miała swój pokój w Ministerstwie Finansów. Jak ustalił redaktor Patryk Słowik, obecnie jest jeszcze gorzej, bo prokuratura pracuje w siedzibie zagranicznej kancelarii prawnej, która w nagrodę za współpracę z panią prokurator Ewą Wrzosek dostała obsługę mediów publicznych.</utt>
      <utt t="interrupt" by="Głos z sali">Skandal!</utt>
      <utt t="norm">Przykro, że nasze publiczne pieniądze idą do zagranicznych kancelarii. Taką polityką wracamy do XVIII w., z tą różnicą, że wówczas nie było zagranicznych korporacji, ale były ambasady, które płaciły politykom i posłom. Nazywało się to: jurgielt. Składam wniosek o przerwę i uzupełnienie porządku obrad o informację ministra sprawiedliwości dotyczącą wyjaśnienia skandalicznego zachowania pani prokurator Ewy Wrzosek.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Zgłoszono wniosek formalny o przerwę. Poddaję ten wniosek pod głosowanie. Przystępujemy do głosowania. Kto z pań i panów posłów jest za zarządzeniem przerwy w obradach, zechce teraz podnieść rękę i nacisnąć przycisk.</utt>
      <utt t="interrupt" by="Głos z sali">Nie działa.</utt>
      <utt t="norm">Pan poseł Szałabawka zgłasza, że nie działa karta. Zaraz sprawdzimy. Działa?</utt>
      <utt t="interrupt" by="Głos z sali">Nie.</utt>
      <utt t="norm">Nie działa?</utt>
      <utt t="interrupt" by="Głos z sali">Nie działa. Jeszcze nie.</utt>
      <utt t="norm">Działa?</utt>
      <utt t="interrupt" by="Głos z sali">Działa. Już teraz tak.</utt>
      <utt t="norm">I bardzo dobrze. Proszę bardzo, jeden dotyk ręki pana posła i wszystko działa. Kto jest przeciw? Kto się wstrzymał? Głosowało 440 posłów. 196 – za, 243 – przeciw, 1 się wstrzymał. Stwierdzam, że Sejm wniosek odrzucił. Przystępujemy do rozpatrzenia punktu 19. porządku dziennego: Sprawozdanie Komisji Finansów Publicznych o uchwale Senatu w sprawie ustawy o zmianie ustawy o rachunkowości oraz niektórych innych ustaw (druki nr 278 i 291). Proszę pana posła Rafała Kasprzyka o przedstawienie sprawozdania komisji. Bardzo proszę, panie pośle.</utt>
    </speech>
    <speech speaker="Poseł Sprawozdawca Rafał Kasprzyk">
      <utt t="norm">Szanowny Panie Marszałku! Szanowna Izbo! W dniu 10 kwietnia sejmowa komisja finansów rozpatrzyła poprawki wniesione przez Senat Rzeczypospolitej Polskiej do projektu ustawy o zmianie ustawy o rachunkowości oraz niektórych innych ustaw. Należy przypomnieć, że projekt tej ustawy to transkrypcja unijnej dyrektywy 2021/2101, która była już ujęta w druku nr 242. Ze względu na fakt, że obowiązkiem sporządzania sprawozdania finansowego na podstawie art. 48b ust. 4 akapit pierwszy dyrektywy…</utt>
      <utt t="reaction">Gwar na sali, dzwonek</utt>
    </speech>
    <speech speaker="Marszałek Szymon Hołownia">
      <utt t="norm">Bardzo państwa proszę o zajęcie miejsc i umożliwienie posłowi sprawozdawcy wykonania jego zadania. Bardzo proszę, panie pośle.</utt>
    </speech>
    <speech speaker="Poseł Sprawozdawca Rafał Kasprzyk">
      <utt t="norm">Dziękuję. …objęte są także średnie i duże jednostki zależne kontrolowane przez jednostkę, która nie podlega przepisom prawa państwa członkowskiego, w art. 63n ust. 1 pkt 1 i ust. 2 nałożono obowiązek publikacji i udostępnienia sprawozdania o podatku dochodowym dotyczącego jednostki dominującej, mającej siedzibę lub miejsce sprawowania zarządu poza terytorium Unii Europejskiej, której skonsolidowane przychody w skonsolidowanym sprawozdaniu finansowym dla każdego z 2 lat obrotowych przekroczą określony limit euro. Proponowana przez Senat zmiana dotyczy art. 1 ust. 2 omawianej ustawy. Poprawka uściśla, że dodawany art. 63n ust. 5 pkt 1 lit. a odnosi się do sprawozdania o podatku dochodowym sporządzanego przez jednostkę zależną albo oddział, a dodawany art. 63n ust. 5 pkt 1 lit. b – do sprawozdania o podatku dochodowym sporządzanego odpowiednio przez jednostkę dominującą najwyższego szczebla albo jednostkę samodzielną. Z uwagi na fakt użycia słowa: jednostka w różnych znaczeniach, nie było jasne, że w analizowanym przepisie jest mowa o zamieszczeniu stosownych dokumentów odpowiednio na stronie internetowej jednostki zależnej albo oddziału. W proponowanym brzmieniu poprawki art. 63n ust. 5 pkt 2 uściśla się również, że oświadczenie, o którym mowa w tym przepisie, będzie musiało być zamieszczone na stronie internetowej w przypadku, gdy sprawozdanie o podatku dochodowym sporządziła właśnie jednostka zależna lub oddział. Korekta ta przesądzi jednoznacznie, że modyfikowany poprawką przepis odnosi się zarówno do sprawozdania o podatku dochodowym sporządzonego przez jednostkę dominującą najwyższego szczebla albo jednostkę samodzielną, jak i do sprawozdania o podatku dochodowym sporządzonego przez jednostkę zależną albo oddział.</utt>
      <utt t="reaction">Oklaski</utt>
      <utt t="norm">Dokonano również korekty terminologicznej w dodawanym art. 63o ust. 9. W przepisie powinno się mówić o grupie kapitałowej, a nie grupie. Ponadto poprawka porządkuje spójniki użyte w modyfikowanych nią przepisach.</utt>
      <utt t="reaction">Oklaski</utt>
      <utt t="norm">Dziękuję bardzo. Komisja finansów przegłosowała poprawkę Senatu bez sprzeciwu i rekomenduje Wysokiej Izbie przyjęcie poprawki. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Piotr Kaleta">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Nie widziałem jeszcze – co prawda staż mam krótki – tak entuzjastycznie przyjętego sprawozdania komisji w trzecim czytaniu.</utt>
      <utt t="interrupt" by="Poseł Barbara Bartuś">Senackie to są.</utt>
      <utt t="norm">Dłonie same składały się do oklasków, bo materia bardzo zawiła. Drodzy państwo, teraz przypomnę również skomplikowane i wymagające, panie pośle Kaleta, zasady głosowania. Głosujemy nad uchwałą Senatu, w związku z czym głosujemy nad odrzuceniem poprawki zaproponowanej przez Senat, a nie nad jej przyjęciem. W 1. poprawce do art. 63 lit. n ustawy o rachunkowości Senat proponuje m.in. inne brzmienie ust. 5. Przypominam, że Sejm odrzuca poprawki Senatu bezwzględną większością głosów w obecności co najmniej połowy ustawowej liczby posłów. A jeżeli Sejm nie odrzuci poprawki Senatu, to uważa się ją za przyjętą. Przystępujemy do głosowania. Kto z pań i panów posłów jest za odrzuceniem 1. poprawki Senatu, zachce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. Większość bezwzględna to 222. Nikt nie był za, wszyscy byli przeciw, nikt się nie wstrzymał. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. Na tym zakończyliśmy rozpatrywanie uchwały Senatu w sprawie ustawy o zmianie ustawy o rachunkowości oraz niektórych innych ustaw. Powracamy do rozpatrzenia punktu 7. porządku dziennego: Sprawozdanie Komisji Samorządu Terytorialnego i Polityki Regionalnej o poselskim projekcie ustawy o zmianie ustawy o samorządzie gminnym oraz ustawy – Kodeks wyborczy. Przystępujemy do trzeciego czytania. Komisja wnosi o uchwalenie projektu ustawy z druku nr 287. Głosujemy nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 287, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 440 posłów. Wszyscy byli za, nikt nie był przeciw, nikt się nie wstrzymał. Stwierdzam, że Sejm jednogłośnie uchwalił ustawę o zmianie ustawy o samorządzie gminnym oraz niektórych innych ustaw. Powracamy do rozpatrzenia punktu 1. porządku dziennego: Sprawozdanie Komisji Sprawiedliwości i Praw Człowieka o rządowym projekcie ustawy o zmianie ustawy o Krajowej Radzie Sądownictwa. Dodatkowe sprawozdanie komisji to druk nr 280-A. Przystępujemy do trzeciego czytania. Proszę pana posła Michała Szczerbę o przedstawienie dodatkowego sprawozdania komisji. Bardzo proszę, panie pośle.</utt>
    </speech>
    <speech speaker="Poseł Sprawozdawca Michał Szczerba">
      <utt t="norm">Szanowny Panie Marszałku! Panie Premierze! Wysoka Izbo! Chciałbym poinformować o decyzjach Komisji Sprawiedliwości i Praw Człowieka. Pierwsza decyzja dotyczy tego, że negatywnie opiniujemy wnioski Klubu Parlamentarnego PiS i Klubu Poselskiego Konfederacja o odrzucenie całego projektu i wnioskujemy o odrzucenie tych wniosków. Po drugie, jeśli chodzi o sześć poprawek przedstawionych przez Klub Parlamentarny PiS, to również jesteśmy jako komisja za ich odrzuceniem. Wysokie Sejmie! Wysoka Izbo! Ten projekt jest arcyważny. Ten projekt jest oparty na orzeczeniach Sądu Najwyższego. Jest on oparty na orzeczeniach trybunałów europejskich ze Strasburga i Luksemburga. On przywraca niezależną Krajową Radę Sadownictwa.</utt>
      <utt t="reaction">Oklaski</utt>
      <utt t="norm">Sędziowska część wybierana będzie przez sędziów. Nigdy więcej nie będzie wybierana przez polityków. Powołujemy społeczną radę przy Krajowej Radzie Sądownictwa po to, żeby również był nadzór, żeby była współpraca ze społeczeństwem obywatelskim. Będą tam przedstawiciele rady pożytku publicznego. Szanowni Państwo! Powstaje konstytucyjny, transparentny, uczciwy organ, który będzie stał na straży niezawisłości sędziowskiej.</utt>
      <utt t="interrupt" by="Głos z sali">Platformy!</utt>
      <utt t="norm">Ta ustawa przywraca polskim obywatelkom i polskim obywatelom sądownictwo niezależne i bezstronne.</utt>
      <utt t="reaction">Oklaski</utt>
      <utt t="norm">Chcę powiedzieć ostatnią rzecz. Te głosy pojawiały się również w naszych pracach, pracach Komisji Sprawiedliwości i Praw Człowieka.</utt>
      <utt t="reaction">Poruszenie na sali, dzwonek</utt>
      <utt t="norm">0,5 mld w przypadku kar, które zostały nałożone na Polskę, to był wynik działalności neo-KRS. Neo-KRS nie była Krajową Radą Sądownictwa. Przywracamy Krajową Radę Sądownictwa, ale co najważniejsze – przyszłe środki europejskie są niezagrożone. Środki z Krajowego Planu Odbudowy są niezagrożone. Ten projekt usuwa wszystkie wady. Bardzo proszę Wysoką Izbę o jego wsparcie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Jak państwo słyszeli, komisja wnosi o uchwalenie projektu ustawy z druku nr 280. Komisja przedstawia również wniosek mniejszości, a także w dodatkowym sprawozdaniu wniosek o odrzucenie projektu ustawy w całości oraz poprawki. W pierwszej kolejności poddam pod głosowanie wniosek o odrzucenie projektu ustawy w całości. Komisja wnosi o odrzucenie tego wniosku. Jego przyjęcie spowoduje bezprzedmiotowość pozostałych propozycji. Głosujemy. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 444 posłów. 200 – za, 244 – przeciw, nikt się nie wstrzymał. Stwierdzam, że Sejm wniosek odrzucił. W jednym wniosku mniejszości wnioskodawcy proponują dodać art. 21a do ustawy o Krajowej Radzie Sądownictwa. Przystępujemy do głosowania. Kto z pań i panów posłów jest za przyjęciem wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 444 posłów. Wszyscy byli za, nikt nie był przeciw, nikt się nie wstrzymał. Stwierdzam, że Sejm wniosek mniejszości jednogłośnie przyjął.</utt>
      <utt t="reaction">Oklaski</utt>
      <utt t="norm">W 1. poprawce wnioskodawcy proponują skreślić art. 2 projektu ustawy. Komisja wnosi o odrzucenie tej poprawki. Przystępujemy do głosowania. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 440 posłów. 199 – za, 241 – przeciw, nikt się nie wstrzymał. Stwierdzam, że Sejm poprawkę odrzucił. W 2. poprawce wnioskodawcy proponują skreślić art. 3 projektu ustawy. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 200 – za, 243 – przeciw, nikt się nie wstrzymał. Stwierdzam, że Sejm poprawkę odrzucił. W 3. poprawce wnioskodawcy proponują skreślić art. 4 projektu ustawy. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 3. poprawki, zechce teraz podnieść rękę i nacisnąć przycisk. Kto jest przeciw? Kto się wstrzymał? Głosowało 441 posłów. 197 – za, 244 – przeciw, nikt się nie wstrzymał. Sejm poprawkę odrzucił. W 4. poprawce wnioskodawcy proponują inne brzmienie art. 5 projektu ustawy. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 4. poprawki, zechce teraz podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 200 – za, 242 – przeciw, nikt się nie wstrzymał. Sejm poprawkę odrzucił. W 5. poprawce wnioskodawcy proponują dodać art. 5a do projektu ustawy. Komisja wnosi o odrzucenie tej poprawki. Głosujemy. Kto z pań i panów posłów jest za przyjęciem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 200 – za, 243 – przeciw, nikt się nie wstrzymał. Stwierdzam, że Sejm poprawkę odrzucił. W 6. poprawce do art. 6 wnioskodawcy proponują zmianę terminu wejścia w życie ustawy. Komisja wnosi o odrzucenie tej poprawki. Przystępujemy do głosowania. Kto z pań i panów posłów jest za przyjęciem 6. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 199 – za, 244 – przeciw, nikt się nie wstrzymał. Sejm poprawkę odrzucił. Przystępujemy teraz do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 280, wraz z przyjętą poprawką, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 244 – za, 199 – przeciw, nikt się nie wstrzymał. Stwierdzam, że Sejm uchwalił ustawę o zmianie ustawy o Krajowej Radzie Sądownictwa.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 2. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o wsparciu kredytobiorców, którzy zaciągnęli kredyt mieszkaniowy i znajdują się w trudnej sytuacji finansowej oraz ustawy o finansowaniu społecznościowym dla przedsięwzięć gospodarczych i pomocy kredytobiorcom. W trakcie drugiego czytania do projektu ustawy zgłoszono wniosek o odrzucenie projektu ustawy w całości. Wobec wniosku o niezwłoczne przystąpienie do głosowania nad projektem ustawy bez odsyłania do komisji zgłoszono zaś sprzeciw. Wniosek ten poddam pod głosowanie. Odrzucenie tej propozycji będzie oznaczało, że Sejm skierował ponownie ten projekt ustawy do Komisji Finansów Publicznych w celu rozpatrzenia. Przystępujemy do głosowania. Kto z pań i panów posłów jest za niezwłocznym przystąpieniem do głosowania nad projektem ustawy bez odsyłania projektu ustawy do komisji, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 427 – za, 15 – przeciw, nikt się nie wstrzymał. Stwierdzam, że Sejm propozycję przyjął. Przystępujemy zatem do trzeciego czytania projektu ustawy. Komisja wnosi o uchwalenie projektu ustawy z druku nr 286. W pierwszej kolejności pod głosowanie poddam wniosek o odrzucenie projektu ustawy. Przyjęcie tego wniosku spowoduje bezprzedmiotowość propozycji komisji. Głosujemy. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 14 – za, 428 – przeciw, nikt się nie wstrzymał. Stwierdzam, że Sejm wniosek odrzucił. Przystępujemy więc do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 286, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 424 – za, 14 – przeciw, 4 się wstrzymało. Sejm uchwalił ustawę o zmianie ustawy o wsparciu kredytobiorców, którzy zaciągnęli kredyt mieszkaniowy i znajdują się w trudnej sytuacji finansowej oraz ustawy o finansowaniu społecznościowym dla przedsięwzięć gospodarczych i pomocy kredytobiorcom. Powracamy do rozpatrzenia punktu 5. porządku dziennego: Sprawozdanie Komisji Kultury i Środków Przekazu o poselskim projekcie ustawy o uchyleniu ustawy z dnia 13 lipca 2023 r. o zmianie ustawy o ochronie zabytków i opiece nad zabytkami. Dodatkowe sprawozdanie komisji to druk nr 285-A. Przystępujemy do trzeciego czytania. Proszę panią poseł Barbarę Okułę o przedstawienie sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Barbara Okuła">
      <utt t="norm">Panie Marszałku! Wysoka Izbo! Dodatkowe sprawozdanie Komisji Kultury i Środków Przekazu o poselskim projekcie ustawy o uchyleniu ustawy z dnia 13 lipca 2023 o zmianie ustawy o ochronie zabytków i opiece nad zabytkami z druku nr 257. Sejm na 9. posiedzeniu 10 kwietnia skierował ponownie</utt>
      <utt t="reaction">Gwar na sali, dzwonek</utt>
      <utt t="norm">projekt ustawy zawarty w druku nr 285 do Komisji Kultury i Środków Przekazu w celu rozpatrzenia wniosku i poprawek zgłoszonych w drugim czytaniu. Komisja Kultury i Środków Przekazu, po rozpatrzeniu wniosku i poprawek na posiedzeniu 11 kwietnia, wnosi o odrzucenie dwóch poprawek, o odrzucenie projektu ustawy oraz o przyjęcie poprawek wniesionych przez klub Polska 2050 dotyczących wydłużenia terminu wejścia ustawy do 1 maja 2025 r. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł. Komisja, jak państwo słyszeliście, wnosi o uchwalenie projektu ustawy z druku nr 285. Komisja przedstawia również w dodatkowym sprawozdaniu wniosek o odrzucenie projektu ustawy w całości oraz poprawki. W pierwszej kolejności pod głosowanie poddam wniosek o odrzucenie projektu ustawy w całości. Komisja wnosi o odrzucenie tego wniosku. Jego przyjęcie spowoduje bezprzedmiotowość pozostałych propozycji. Głosujemy. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 444 posłów. 199 – za, 244 – przeciw, 1 się wstrzymał. Stwierdzam, że Sejm wniosek odrzucił. W 2. poprawce wnioskodawcy proponują, aby ustawa z dnia 13 lipca 2023 r. o zmianie ustawy o ochronie zabytków i opiece nad zabytkami weszła w życie z dniem 1 maja 2025 r. Z poprawką tą łączy się poprawka 1. Nad tymi poprawkami głosować będziemy łącznie. Komisja wnosi o ich przyjęcie. Głosujemy. Kto z pań i panów posłów jest za przyjęciem poprawek 1. i 2., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 262 – za, 181 – przeciw, nikt się nie wstrzymał. Stwierdzam, że Sejm poprawki przyjął. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 285, wraz z przyjętymi poprawkami, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 245 – za, 195 – przeciw, 2 się wstrzymało. Stwierdzam, że Sejm uchwalił ustawę zmieniającą ustawę o zmianie ustawy o ochronie zabytków i opiece nad zabytkami. Powracamy do rozpatrzenia punktu 6. porządku dziennego: Sprawozdanie Komisji Gospodarki i Rozwoju oraz Komisji Polityki Społecznej i Rodziny o rządowym projekcie ustawy o zapewnianiu spełniania wymagań dostępności niektórych produktów i usług przez podmioty gospodarcze. Dodatkowe sprawozdanie komisji to druk nr 288-A. Przystępujemy do trzeciego czytania. Proszę panią poseł Dorotę Marek o przedstawienie dodatkowego sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Dorota Marek">
      <utt t="norm">Panie Marszałku! Panie Premierze! Wysoka Izbo! Mam zaszczyt przedstawić dodatkowe sprawozdanie komisji przedsiębiorczości i rozwoju oraz Komisji Polityki Społecznej i Rodziny o rządowym projekcie ustawy o zapewnianiu spełniania wymagań dostępności niektórych produktów i usług przez podmioty gospodarcze. Sejm na 9. posiedzeniu 10 kwietnia 2024 r., zgodnie z art. 47 ust. 1 regulaminu, skierował ponownie projekt ustawy do komisji w celu rozpatrzenia wniosku i poprawek zgłoszonych w drugim czytaniu. Połączone Komisje: przedsiębiorczości i rozwoju oraz Polityki Społecznej i Rodziny po rozpatrzeniu wniosku i poprawek na posiedzeniu 11 kwietnia 2024 r. rekomendują: wniosek o odrzucenie projektu ustawy w całości odrzucić, poprawkę nr 1 dotyczącą zmiany w pkt a liter a, b i c przyjąć, poprawkę nr 3 dotyczącą zmian w art. 82 pkt 4 przyjąć, poprawkę nr 4 dotyczącą zmian w art. 88 pkt 2 przyjąć, przy czym zaznaczamy, że nad poprawkami nr 3 i 4 należy głosować łącznie. Poprawka nr 2 została wycofana przez wnioskodawców. Panie Posłanki i Panowie Posłowie! Komisja pozytywnie opiniuje projekt ustawy i po rozpatrzeniu wniesionych poprawek w imieniu komisji wnoszę o przyjęcie w całości procedowanej ustawy. Dziękuję.</utt>
      <utt t="reaction">Oklaski</utt>
      <utt t="norm">9. posiedzenie Sejmu w dniu 12 kwietnia 2024 r. Punkty 5 i 6. porządku dziennego – głosowanie</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł. Jak państwo słyszeli, komisje wnoszą o uchwalenie projektu ustawy z druku nr 288. Komisje przedstawiają również w dodatkowym sprawozdaniu wniosek o odrzucenie projektu ustawy w całości oraz poprawki, nad którymi Sejm głosować będzie w pierwszej kolejności. Przypominam, że poprawka nr 2 została wycofana. W pierwszej kolejności pod głosowanie poddam wniosek o odrzucenie projektu ustawy w całości. Komisje wnoszą o jego odrzucenie. Jego przyjęcie spowoduje bezprzedmiotowość pozostałych propozycji. Przystępujemy do głosowania. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 16 – za, 427 – przeciw, nikt się nie wstrzymał. Stwierdzam, że wniosek odrzucił. W 1. poprawce do art. 5 wnioskodawcy proponują m.in. dodać nowy pkt 21. Komisje wnoszą o jej przyjęcie. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 427 – za, 2 – przeciw, 14 się wstrzymało. Stwierdzam, że Sejm poprawkę przyjął. W 3. poprawce do art. 82 wnioskodawcy proponują skreślić pkt 4. Z poprawką tą łączy się 4. poprawka. Nad tymi poprawkami głosować będziemy łącznie. Komisje wnoszą o ich przyjęcie. Głosujemy. Kto z pań i panów posłów jest za przyjęciem poprawek 3. i 4., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 433 – za, 10 – przeciw, nikt się nie wstrzymał. Stwierdzam, że Sejm obie poprawki przyjął. Przystępujemy więc do głosowania nad całością projektu ustawy. Kto z pań i panów posłów jest za przyjęciem w całości projektu ustawy, wraz z przyjętymi poprawkami, w brzmieniu z druku nr 288, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 428 – za, 14 – przeciw, nikt się nie wstrzymał. Stwierdzam, że Sejm uchwalił ustawę o zapewnianiu spełniania wymagań dostępności niektórych produktów i usług przez podmioty gospodarcze. Powracamy do rozpatrzenia punktu 14. porządku dziennego: Sprawozdanie Komisji Finansów Publicznych o rządowym projekcie ustawy o zmianie ustawy o ochronie zdrowia przed następstwami używania tytoniu i wyrobów tytoniowych. Przystępujemy do trzeciego czytania. Komisja wnosi o uchwalenie projektu ustawy z druku nr 277. Głosujemy. Kto z pań i panów posłów jest za przyjęciem w całości projektu ustawy w brzmieniu z druku nr 277, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 426 – za, 14 – przeciw, 2 się wstrzymało. Stwierdzam, że Sejm uchwalił ustawę o zmianie ustawy o ochronie zdrowia przed następstwami używania tytoniu i wyrobów tytoniowych. Powracamy do rozpatrzenia punktu 15. porządku dziennego: Sprawozdanie Komisji Sprawiedliwości i Praw Człowieka oraz Komisji Spraw Zagranicznych o rządowym projekcie ustawy o ratyfikacji Protokołu między Rzecząpospolitą Polską a Ukrainą o zmianie Umowy między Rzecząpospolitą Polską a Ukrainą o pomocy prawnej i stosunkach prawnych w sprawach cywilnych i karnych z dnia 24 maja 1993 r., podpisanego w Warszawie dnia 19 września 2023 r. Przystępujemy do trzeciego czytania. Komisje wnoszą o uchwalenie projektu ustawy z druku nr 231. Przystępujemy do głosowania. Kto z pań i panów posłów jest za przyjęciem w całości projektu ustawy w brzmieniu z druku nr 231, zechce teraz podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 443 – za, nikt nie był przeciw, nikt się nie wstrzymał. Stwierdzam, że Sejm jednogłośnie uchwalił ustawę o ratyfikacji Protokołu między Rzecząpospolitą Polską a Ukrainą o zmianie Umowy między Rzecząpospolitą Polską a Ukrainą o pomocy prawnej i stosunkach prawnych w sprawach cywilnych i karnych z dnia 24 maja 1993 r., podpisanego w Warszawie dnia 19 września 2023 r. Powracamy do rozpatrzenia punktów 10., 11., 12. i 13. porządku dziennego: 10. Pierwsze czytanie poselskiego projektu ustawy o zmianie ustawy – Kodeks karny. 11. Pierwsze czytanie poselskiego projektu ustawy o bezpiecznym przerywaniu ciąży. W dyskusji zgłoszono wnioski o odrzucenie projektów ustaw w pierwszym czytaniu, które teraz poddam pod głosowanie. Przystępujemy do głosowania nad wnioskiem o odrzucenie projektu ustawy zawartego w druku nr 176, zgłoszonego przez grupę posłów Koalicyjnego Klubu Parlamentarnego Lewicy. Kto z pań i panów posłów jest za przyjęciem wniosku o odrzucenie w pierwszym czytaniu projektu ustawy zawartego w druku nr 176, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 442 posłów. 204 – za, 223 – przeciw, 15 się wstrzymało. Stwierdzam, że Sejm wniosek odrzucił. Przystępujemy do głosowania nad wnioskiem o odrzucenie projektu ustawy zawartego w druku nr 177, zgłoszonego przez grupę posłów Koalicyjnego Klubu Parlamentarnego Lewicy. Kto z pań i panów posłów jest za przyjęciem wniosku o odrzucenie w pierwszym czytaniu projektu ustawy zawartego w druku nr 177, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 444 posłów. 206 – za, 222 – przeciw, 16 się wstrzymało. Stwierdzam, że Sejm wniosek odrzucił.</utt>
      <utt t="reaction">Oklaski</utt>
      <utt t="norm">Przystępujemy do głosowania nad wnioskiem o odrzucenie projektu ustawy zawartego w druku nr 223, zgłoszonego przez grupę posłów Klubu Parlamentarnego Polska 2050 – Trzecia Droga oraz Klubu Parlamentarnego Polskie Stronnictwo Ludowe – Trzecia Droga. Kto z pań i panów posłów jest za przyjęciem wniosku o odrzucenie w pierwszym czytaniu projektu ustawy zawartego w druku nr 223, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 438 posłów. 171 – za, 244 – przeciw, 23 się wstrzymało. Stwierdzam, że Sejm wniosek odrzucił.</utt>
      <utt t="reaction">Oklaski</utt>
      <utt t="norm">Przystępujemy do głosowania nad wnioskiem o odrzucenie projektu ustawy zawartego w druku nr 224, zgłoszonego przez grupę posłów Klubu Parlamentarnego Koalicja Obywatelska. Kto z pań i panów posłów jest za przyjęciem wniosku o odrzucenie w pierwszym czytaniu projektu ustawy zawartego w druku nr 224, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 444 posłów. 206 – za, 222 – przeciw, 16 się wstrzymało. Stwierdzam, że Sejm wniosek odrzucił.</utt>
      <utt t="reaction">Oklaski</utt>
      <utt t="norm">Wysoka Izbo! Proponuję, aby Sejm skierował poselskie projekty ustaw: — o zmianie ustawy – Kodeks karny, zawarty w druku nr 176, — o bezpiecznym przerywaniu ciąży, zawarty w druku nr 177, — o zmianie ustawy o planowaniu rodziny, ochronie płodu ludzkiego i warunkach dopuszczalności przerywania ciąży, zawarty w druku nr 223, — o świadomym rodzicielstwie, zawarty w druku nr 224 do komisji nadzwyczajnej, która zostanie powołana w celu ich rozpatrzenia. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Dla państwa informacji: po zakończeniu tej części głosowań zwołam Konwent Seniorów, tak abyśmy mogli uzupełnić porządek obrad i powołać komisję nadzwyczajną niezwłocznie, a więc za kilkanaście minut. Powracamy do rozpatrzenia punktu 18. porządku dziennego: Informacja Ministra Spraw Zagranicznych na temat śmierci Damiana Sobola podczas niesienia przez niego pomocy humanitarnej ofiarom konfliktu w Strefie Gazy. W dyskusji zgłoszono wniosek o odrzucenie przedstawionej informacji, który poddam pod głosowanie. Odrzucenie tego wniosku będzie oznaczało, że Sejm przyjął informację do wiadomości. Głosujemy. Kto z pań i panów posłów jest za przyjęciem wniosku o odrzucenie informacji na temat śmierci Damiana Sobola podczas niesienia przez niego pomocy humanitarnej ofiarom konfliktu w Strefie Gazy, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 444 posłów. 197 – za, 245 – przeciw, 2 się wstrzymało. Stwierdzam, że Sejm wniosek odrzucił, a tym samym przyjął informację rządu do wiadomości. Przypominam państwu, że Klub Poselski Konfederacja złożył wniosek o uzupełnienie porządku dziennego o punkt w brzmieniu: Informacja Prezesa Rady Ministrów w sprawie przyjęcia bez sprzeciwu i dyskusji propozycji zmian traktatowych Parlamentu Europejskiego na posiedzeniu Rady Unii Europejskiej w dniu 18 grudnia 2023 r. W związku ze zbliżaniem się terminu, o którym mowa w art. 173 ust. 5 regulaminu Sejmu, poddam pod głosowanie wniosek o uzupełnienie porządku dziennego. Przypominam, że zgodnie z art. 173 ust. 4 regulaminu Sejmu głosowanie to nie jest poprzedzone debatą ani zadawaniem pytań. Głosujemy. Kto z pań i panów posłów jest za przyjęciem wniosku o uzupełnienie porządku dziennego o punkt w brzmieniu: Informacja Prezesa Rady Ministrów w sprawie przyjęcia bez sprzeciwu i dyskusji propozycji zmian traktatowych Parlamentu Europejskiego na posiedzeniu Rady Unii Europejskiej w dniu 18 grudnia 2023 r., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 443 posłów. 199 – za, 244 – przeciw, nikt się nie wstrzymał. Stwierdzam, że Sejm wniosek o uzupełnienie porządku dziennego odrzucił. Przystępujemy do rozpatrzenia punktu 20. porządku dziennego: Odwołanie członków Komisji do spraw reprywatyzacji nieruchomości warszawskich (druki nr 270, 271, 272, 273, 281, 282, 283 i 284). Proszę o zabranie głosu sprawozdawcę komisji pana posła Patryka Jaskulskiego. Bardzo proszę.</utt>
    </speech>
    <speech speaker="Poseł Sprawozdawca Patryk Jaskulski">
      <utt t="norm">Dziękuję bardzo. Szanowny Panie Marszałku! Drogi Premierze! Wysoka Izbo!</utt>
      <utt t="reaction">Wesołość na sali</utt>
      <utt t="norm">Jedną z podstawowych funkcji Sejmu jest funkcja kreacyjna…</utt>
      <utt t="interrupt" by="Część posłów śpiewa">…niech żyje nam!</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Słuchajcie, po ostatnich wystąpieniach w hotelu poselskim, ale też po tym, co słychać na tej sali, złożę formalny wniosek do Prezydium Sejmu o powołanie chóru, chóru Wysokiej Izby.</utt>
      <utt t="reaction">Oklaski</utt>
      <utt t="interrupt" by="Głos z sali">„Mam talent!”.</utt>
      <utt t="norm">„Mam talent!” – z całą pewnością. Na razie pan poseł ma zielony przycisk, może mówić i kontynuować wypowiedź. Bardzo proszę.</utt>
      <utt t="interrupt" by="Głos z sali">Siadaj.</utt>
      <utt t="norm">Jeszcze raz, panie pośle.</utt>
      <utt t="interrupt" by="Głos z sali">W prawdziwym Prezydium, gdy politycy wnioskują o…</utt>
      <utt t="interrupt" by="Głos z sali">Sprawdziłem… Żądam sprawdzenia.</utt>
    </speech>
    <speech speaker="Poseł Sprawozdawca Patryk Jaskulski">
      <utt t="norm">Przepraszam, panie marszałku, mogę kontynuować?</utt>
      <utt t="reaction">Wypowiedź poza mikrofonem</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, to bardzo cenna obserwacja. Zapraszam pana do podzielenia się nią kiedyś, w bardziej stosownych okolicznościach. Panie pośle, bardzo proszę kontynuować.</utt>
      <utt t="interrupt" by="Głos z sali">Żądam zwrotu.</utt>
      <utt t="norm">Bardzo proszę państwa o spokój. Rozumiem, że to emocjonujące. Powstrzymajcie swój entuzjazm. Panie pośle Gosek, proszę postawę siedzącą. Dziękuję bardzo.</utt>
    </speech>
    <speech speaker="Poseł Sprawozdawca Patryk Jaskulski">
      <utt t="norm">Wysoki Sejmie!</utt>
    </speech>
    <speech speaker="Marszałek Szymon Hołownia">
      <utt t="norm">Nie chcę powiedzieć, żeby pan siedział, bo to nie jest życzenie, które w stosunku do pana kieruję.</utt>
      <utt t="reaction">Oklaski</utt>
      <utt t="norm">Pan poseł Jaskulski kontynuuje. Bardzo proszę.</utt>
    </speech>
    <speech speaker="Poseł Sprawozdawca Patryk Jaskulski">
      <utt t="norm">Myślę, że najdroższą osobą na tej sali jest pan Sasin, i o tym wszyscy tutaj doskonale wiemy, ale przejdźmy w końcu do sprawozdania Komisji Sprawiedliwości i Praw Człowieka. Jedną z podstawowych funkcji Sejmu jest funkcja kreacyjna i na tej podstawie wpłynęły cztery wnioski dotyczące odwołania czterech członków Komisji do spraw reprywatyzacji nieruchomości warszawskich. W drukach nr 270, 271, 272 i 273 chodzi kolejno o odwołanie z funkcji członka komisji pana Łukasza Kondratki, pana Wiktora Klimiuka, pana Jana Mosińskiego oraz pana Adama Zielińskiego. Komisja Sprawiedliwości i Praw Człowieka 10 kwietnia spotkała się i po przeprowadzeniu dyskusji podjęła decyzję o tym, żeby zarekomendować Sejmowi odwołanie tych członków komisji. Niestety albo właśnie stety jedna z tych osób sama złożyła rezygnację, w związku z czym druk nr 273 jest bezprzedmiotowy. Szanowny Sejmie! Proszę o zagłosowanie za odwołaniem tych osób. Dziękuję uprzejmie.</utt>
      <utt t="reaction">Oklaski</utt>
      <utt t="reaction">Wypowiedź poza mikrofonem</utt>
    </speech>
    <speech speaker="Marszałek Szymon Hołownia">
      <utt t="norm">Za chwilę, dobrze? Będzie pan zabierał głos. Szanowni Państwo! Jeżeli Sejm dokona tego odwołania, to informuję, że rozmawialiśmy o tym dzisiaj na posiedzeniach Prezydium i Konwentu Seniorów. Został wyznaczony termin na zgłoszenia ewentualnie – jeżeli zostanie to odwołanie dokonane – członków komisji do 3 maja. Uruchomimy specjalny dyżur 3 maja, żeby można było i ostatniego dnia tego terminu z tego prawa skorzystać. Czy ktoś z pań i panów posłów pragnie zabrać głos w dyskusji? Jest to pytanie retoryczne, ponieważ zgłosił się pan poseł Kaleta. Ale zanim pan wystąpi, proponuję, bo muszę, żeby w związku z tym, że są zgłoszenia, Sejm wysłuchał w dyskusji 2-minutowych oświadczeń w imieniu klubów i koła. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Otwieram dyskusję. Pan poseł Sebastian Kaleta, klub Prawa i Sprawiedliwości. Bardzo proszę.</utt>
    </speech>
    <speech speaker="Poseł Sebastian Kaleta">
      <utt t="norm">Panie Marszałku! Panie Drogi Premierze! Bo pana rządy będą zapamiętane jako drogie.</utt>
      <utt t="interrupt" by="Głos z sali">Najdroższe.</utt>
      <utt t="norm">Drogie paliwo, miało być po 5,19. Droga żywność, bo jest 5%, a za chwilę droga energia elektryczna i cieplna. Ale przechodzę ad rem, do przedmiotowego wniosku. Proponujecie, żeby odwołać członków komisji weryfikacyjnej zajmującej się warszawską reprywatyzacją bez słowa „dziękuję” za to, co ci członkowie dla Warszawy zrobili. Kiedy zaczynaliśmy prace ja i pozostali członkowie, których dzisiaj chcecie odwoływać, Warszawa była przeżarta aferą reprywatyzacyjną. Kiedy odwołujecie ich, komisja weryfikacyjna, która według was miała przegrywać, miała nic nie wyjaśniać – tak mówiliście Patrykowi Jakiemu, kiedy tym kierował, mnie i pozostałym członkom – wygrywa. Naczelny Sąd Administracyjny w tym tygodniu wydał uchwałę, która przesądza, że setki decyzji komisji weryfikacyjnej zostaną utrzymane</utt>
      <utt t="reaction">Oklaski</utt>
      <utt t="norm">, że mieszkańcy Warszawy nie będą się bali, że ktoś ich wyrzuci z domu. A ci, którzy nieuczciwie zarabiali na warszawskiej reprywatyzacji, będą zwracali pieniądze. Część tych pieniędzy zresztą już odzyskaliśmy, a mieszkańcy otrzymali stosowne zadośćuczynienia. Rozumiem, że was to boli, bo wygraliśmy z wielką patologią. Ta afera jest tylko niestety smutną przeszłością i historią w Warszawie. Pan minister Bodnar jako rzecznik praw obywatelskich w kilku sprawach dotyczących komisji nie wspierał komisji i lokatorów, ale niestety tę drugą stronę. Można powiedzieć, że to nastawienie widzimy dzisiaj w tym wniosku. Niemniej wiem, że w ostatnich latach po cichu kilka spraw udało się wspólnie komisji do spraw warszawskiej reprywatyzacji jednak uczynić dobrze. Dlatego też apeluję, byście jednak zrezygnowali z tego wniosku, pozwolili komisji dalej pracować i żeby posprzątać po tej aferze reprywatyzacyjnej do końca.</utt>
      <utt t="reaction">Dzwonek</utt>
      <utt t="norm">Ponieważ komisja ma jeszcze wiele do zrobienia. Ale przede wszystkim komisja odniosła sukces. Sukces odniosła dzięki komisji Warszawa, bo przywrócono w niej sprawiedliwość. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. W imieniu klubu Koalicji Obywatelskiej pan poseł Mateusz Bochenek. Bardzo proszę.</utt>
    </speech>
    <speech speaker="Poseł Mateusz Bochenek">
      <utt t="norm">Bardzo dziękuję. Panie Marszałku! Panie Premierze! Wysoka Izbo! Dzisiaj nie debatujemy na temat ustawy reprywatyzacyjnej czy całego zagadnienia w zakresie reprywatyzacji. Natomiast dyskutujemy i debatujemy w sprawie odwołania członków Komisji do spraw reprywatyzacji nieruchomości warszawskich. Dzisiaj Sejm korzysta z przysługującego mu uprawnienia kreacyjnego. A zatem tak jak Sejm zdecydował o powołaniu członków tejże komisji, tak dzisiaj ma też prawo do tego, aby zdecydować o odwołaniu wybranych przez Sejm przedstawicieli. Wysoka Izbo! Podczas posiedzenia Komisji Sprawiedliwości i Praw Człowieka, na którym opiniowane były wnioski o odwołanie członków, uważnie przysłuchiwałem się wystąpieniu przedstawiciela Prawa i Sprawiedliwości, chcąc poznać argumenty, które miałyby przekonać wnioskodawców do tego, aby zrezygnowali z tych wniosków o odwołanie. W zasadzie pojawił się jeden argument w trakcie tej dyskusji, a mianowicie taki, że trzech spośród czterech przedstawicieli zostało rekomendowanych przez klub Prawa i Sprawiedliwości. W zasadzie na tym argumentacja się zakończyła. Być może jeszcze do niedawna tyle wystarczyło do tego, by obsadzać, powoływać i nominować przedstawicieli zasiadających w różnych gremiach. Natomiast te czasy już na całe szczęście minęły i dzisiaj trzeba wykazać się zdecydowanie większą ilością kompetencji i lepszą argumentacją. Dlatego też klub Koalicji Obywatelskiej podtrzymuje złożone wnioski o odwołanie przedstawicieli</utt>
      <utt t="reaction">Dzwonek</utt>
      <utt t="norm">Komisji do spraw reprywatyzacji nieruchomości warszawskich i będzie głosował za podjęciem tych uchwał. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję. W imieniu klubu parlamentarnego Lewicy pani poseł Anna Maria Żukowska. Bardzo proszę, pani posłanko.</utt>
    </speech>
    <speech speaker="Poseł Anna Maria Żukowska">
      <utt t="norm">1 marca 2011 r. została zamordowana Jolanta Brzeska, spalona w Lesie Kabackim żywcem. Jeszcze oddychała, kiedy ją podpalano. Do dzisiaj to morderstwo nie zostało wyjaśnione. Wielokrotnie apelowaliśmy do ministra sprawiedliwości Zbigniewa Ziobry, żeby wyjaśnił tę zbrodnię na działaczce lokatorskiej, która walczyła, realnie walczyła z dziką reprywatyzacją, która sprzeciwiała się usuwaniu ludzi z mieszkań, kupowaniu mieszkań z tzw. wkładką mięsną, z ludźmi, razem z ludźmi, po to, żeby ich potem wyeksmitować, po to, żeby nie mieli gdzie mieszkać. To minister Ziobro był ministrem sprawiedliwości najdłużej rządzącym w historii III RP. A Komisja do spraw reprywatyzacji nieruchomości warszawskich najpierw zapowiadała, powołując się też na tę działaczkę lokatorską, że dogłębnie to wyjaśni, że tak, że trzeba. Członek tej komisji pan Paweł Lisiecki widywany był wielokrotnie na protestach lokatorskich, na upamiętnieniu rocznicy śmierci Jolanty Brzeskiej. I co zrobiła Komisja do spraw reprywatyzacji nieruchomości warszawskich pod przywództwem PiS-u w tej sprawie? Otóż nic nie zrobiła. Nic nie zrobiła.</utt>
      <utt t="interrupt" by="Głos z sali">Nie kłam.</utt>
      <utt t="norm">Tak samo jak nie wyjaśniła jeszcze wielu różnych nieprawidłowości, które w tej sprawie miały miejsce. Dlatego tych członków należy odwołać, bo są nieskuteczni. Komisja, panie Kaleta, będzie pracowała dalej i teraz będzie w tej sprawie skuteczna. Skuteczna. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo.</utt>
      <utt t="interrupt" by="Poseł Sebastian Kaleta">Padło nazwisko Kaleta. Sprostowanie.</utt>
      <utt t="norm">Panie pośle, to tak nie działa. Nie, tylko coś panu wyjaśnię. Panie pośle, ale spokojnie.</utt>
      <utt t="interrupt" by="Poseł Sebastian Kaleta">Pani poseł Żukowska powiedziała: panie pośle Kaleta…</utt>
      <utt t="norm">Panie Pośle! Proszę teraz wziąć głęboki oddech i posłuchać, co do pana mówię. Panie poślę, jeszcze chwilę, sekundę. Sprostowanie, bo pan chciał w trybie sprostowania. To działa tak: nie jest tak, że jeżeli ktoś powie w tej Izbie słowo „Kaleta”, to momentalnie uruchamia się tryb sprostowania.</utt>
      <utt t="reaction">Oklaski</utt>
      <utt t="norm">To działa tak, że jeżeli pana wypowiedź została źle zrozumiana, to ma pan prawo do jej sprostowania. Czyli pan mówi, że pani poseł Żukowska źle zrozumiała pana wypowiedź.</utt>
      <utt t="interrupt" by="Poseł Sebastian Kaleta">Dokładnie tak. Powiedziała, że nic nie zrobiono, panie pośle Kaleta.</utt>
      <utt t="norm">I właśnie dlatego otrzymuje pan 30 sekund na sprostowanie, ponieważ został pan źle zrozumiany. Bardzo proszę.</utt>
      <utt t="reaction">Oklaski</utt>
    </speech>
    <speech speaker="Poseł Sebastian Kaleta">
      <utt t="norm">Dziękuję, panie marszałku. Nie tyle zostałem… Nie zostałem źle zrozumiany. Pani poseł Żukowska podała…</utt>
    </speech>
    <speech speaker="Marszałek Szymon Hołownia">
      <utt t="norm">To sprostowanie nie przysługuje.</utt>
    </speech>
    <speech speaker="Poseł Sebastian Kaleta">
      <utt t="norm">Nieprawda. Sprostowanie przede wszystkim prostuje nieprawdę. Pani Poseł! Śmierć Jolanty Brzeskiej to jest hańba polskiego państwa rządzonego przez prokuraturę, którą dzisiaj nadzoruje prokurator, który wówczas był liderem warszawskiej prokuratury. Pani powinna zwrócić się do pana Bodnara, dlaczego takich ludzi teraz winduje na piedestał, bo pan prokurator Korneluk</utt>
      <utt t="reaction">Oklaski</utt>
      <utt t="norm">właśnie kierował warszawską prokuraturą, kiedy zamordowano Jolantę Brzeską.</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle.</utt>
    </speech>
    <speech speaker="Poseł Sebastian Kaleta">
      <utt t="norm">Drugie sprostowanie.</utt>
    </speech>
    <speech speaker="Marszałek Szymon Hołownia">
      <utt t="norm">Ale miał pan prawo do jednego, panie pośle.</utt>
    </speech>
    <speech speaker="Poseł Sebastian Kaleta">
      <utt t="norm">Ale to jest do drugiego zdania, przecież 5 sekund naprawdę.</utt>
    </speech>
    <speech speaker="Marszałek Szymon Hołownia">
      <utt t="norm">5 sekund, odliczamy.</utt>
      <utt t="interrupt" by="Głosy z sali">Pięć, cztery, trzy, dwa, jeden.</utt>
    </speech>
    <speech speaker="Poseł Sebastian Kaleta">
      <utt t="norm">Proszę porozmawiać z córką pani Jolanty Brzeskiej, czy czuje, że państwo się zaopiekowało jej rodziną i jej sprawami, kiedy powstała komisja weryfikacyjna. Niech ją pani zapyta.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Jako ostatni pan poseł Przemysław Wipler, Konfederacja. Proszę nie rozmawiać już z marszałkiem Bosakiem, bo teraz pana wołam do zabrania głosu, panie pośle, zapraszam. Chyba że pan nie chce. No.</utt>
      <utt t="interrupt" by="Poseł Przemysław Wipler">Oczywiście, że chcę.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Gdy uchwalana była ustawa o komisji reprywatyzacyjnej, to ówczesny rzecznik praw obywatelskich pan prof. Bodnar mówił, że ona jest niekonstytucyjna, że narusza szereg punktów Konstytucji RP. Osoby, które były i są intelektualnym zapleczem obecnego rządu, tj. pan prof. Chmaj, pan prof. Bidziński, mówiły dokładnie tak samo, że jest to organ, który nie ma racji bytu, który narusza naszą konstytucję w wielu punktach. Tymczasem zamiast dyskutować o przyszłości komisji, dyskutować o tym, czy ona powinna przestać funkcjonować, co zrobić z toczącymi się postępowaniami, co zrobić z zamknięciem spraw reprywatyzacyjnych, przyjmujecie tę instytucję jako kolejną. To, co mówiła pani poseł Żukowska, jest klasycznym przykładem hipokryzji Lewicy: wypominanie śmierci działaczki lokatorskiej pani Jolanty Brzeskiej w sytuacji, gdy popieracie rząd, który zrobił właśnie szefem Prokuratury Krajowej prokuratora, który kierował prokuraturą w Warszawie wtedy, gdy zamordowano Jolantę Brzeską, i nic z tym nie zrobił.</utt>
      <utt t="interrupt" by="Głos z sali">Skandal!</utt>
      <utt t="interrupt" by="Głos z sali">Hańba!</utt>
      <utt t="norm">I wy to popieracie? Nie macie wstydu. Mówicie, że są zaniedbania prokuratury, były zaniedbania prokuratury, a teraz wspieracie ministra sprawiedliwości – prokuratora generalnego i ekipę, która tego człowieka, który kierował prokuraturą, gdy mordowano działaczy lokatorskich w Lesie Kabackim… A wy zrobiliście go szefem Prokuratury Krajowej. Jest to wstyd, będziecie się tego wstydzić, a wy, zamiast zajmować…</utt>
      <utt t="interrupt" by="Głos z sali">Hańba!</utt>
      <utt t="norm">…się sprawami poważnymi, po prostu znów robicie rajd na kolejne stołki. Zamiast likwidować instytucje, naprawiać prawo, to idziecie w hipokryzję i przejmowanie państwa w kolejnych punktach, czemu</utt>
      <utt t="reaction">Dzwonek</utt>
      <utt t="norm">jesteśmy przeciwni jako Konfederacja. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Pani posłanka Żukowska ze sprostowaniem. Czas – 30 sekund. Bardzo proszę.</utt>
    </speech>
    <speech speaker="Poseł Anna Maria Żukowska">
      <utt t="norm">Panie Pośle Wipler! To pan minister Adam Bodnar, kiedy był rzecznikiem praw obywatelskich, walczył o prawa lokatorskie, a to organizacje lokatorskie, a także my, Lewica…</utt>
      <utt t="reaction">Gwar na sali, dzwonek</utt>
      <utt t="norm">zwracaliśmy się wielokrotnie do ministra Ziobry o to, żeby wznowił śledztwo. Ustanowiliście też możliwość skargi w tej sprawie dodatkowo, przecież jest Sąd Najwyższy. Nic nie zrobiliście, żeby rzeczywiście swoje obietnice zrealizować.</utt>
      <utt t="interrupt" by="Poseł Marek Suski">Czas minął.</utt>
      <utt t="norm">Teraz jest na to szansa, że to śledztwo zostanie wznowione. Dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Zamykam dyskusję. Przechodzimy do głosowania. Komisja Sprawiedliwości i Praw Człowieka zaopiniowała wnioski o odwołanie pana Wiktora Klimiuka, pana Łukasza Kondratki, pana Jana Mosińskiego i pana Adama Zielińskiego ze stanowisk członków Komisji do spraw reprywatyzacji nieruchomości warszawskich pozytywnie. Informuję, że w dniu 10 kwietnia 2024 r. pan Adam Zieliński złożył rezygnację z członkostwa w komisji. W związku z powyższym wniosek o odwołanie pana Adama Zielińskiego ze stanowiska członka komisji stał się bezprzedmiotowy. Zgodnie z art. 31 ust. 1, w związku z art. 31a ust. 3 regulaminu Sejmu, Sejm odwołuje członków komisji bezwzględną większością głosów. Sejm będzie głosować w kolejności alfabetycznej. Przystępujemy do głosowania nad odwołaniem pana Wiktora Klimiuka. Kto z pań i panów posłów jest za odwołaniem pana Wiktora Klimiuka ze stanowiska członka Komisji do spraw reprywatyzacji nieruchomości warszawskich, zechce podnieść rękę i nacisnąć przycisk. Kto jest przeciw? Kto się wstrzymał? Dziękuję. Głosowało 442 posłów. Większość bezwzględna – 222. 243 – za, 186 – przeciw, 13 się wstrzymało. Stwierdzam, że Sejm bezwzględną większością głosów odwołał pana Wiktora Klimiuka ze stanowiska członka Komisji do spraw reprywatyzacji nieruchomości warszawskich. Przystępujemy do głosowania nad odwołaniem pana Łukasza Kondratki. Kto z pań i panów posłów jest za odwołaniem pana Łukasza Kondratki ze stanowiska członka Komisji do spraw reprywatyzacji nieruchomości warszawskich, zechce podnieść rękę i nacisnąć przycisk. Kto jest przeciw? Kto się wstrzymał? Dziękuję. Głosowało 440 posłów. Większość bezwzględna – 222. 241 – za, 185 – przeciw, 14 się wstrzymało. Stwierdzam, że Sejm bezwzględną większością głosów odwołał pana Łukasza Kondratkę ze stanowiska członka Komisji do spraw reprywatyzacji nieruchomości warszawskich. Przystępujemy do głosowania nad odwołaniem pana Jana Mosińskiego. Kto z pań i panów posłów jest za odwołaniem pana Jana Mosińskiego ze stanowiska członka Komisji do spraw reprywatyzacji nieruchomości warszawskich, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 440 posłów. Większość bezwzględna – 221. 241 – za, 185 – przeciw, 14 się wstrzymało. Stwierdzam, że Sejm bezwzględną większością głosów odwołał pana Jana Mosińskiego ze stanowiska członka Komisji do spraw reprywatyzacji nieruchomości warszawskich. Drodzy państwo, w tej chwili zarządzam ok. 5 minut przerwy. Zapraszam Konwent Seniorów do ciemnego saloniku. O godz. 15.10 wrócimy na salę, żeby przegłosować albo nie utworzenie Komisji Nadzwyczajnej do rozpatrzenia projektów ustaw dotyczących przerywania ciąży, a także dokonać zmian w składach osobowych komisji sejmowych. A więc o godz. 15.10 wracamy do głosowania. Konwent Seniorów proszę do ciemnego saloniku. Zarządzam przerwę do godz. 15.10.</utt>
      <utt t="reaction">Przerwa w posiedzeniu od godz. 15 min 02 do godz. 15 min 10</utt>
    </speech>
    <speech speaker="Marszałek Szymon Hołownia">
      <utt t="norm">Wznawiam obrady. Szanowni państwo, prezydium Sejmu przedłożyło projekt uchwały w sprawie powołania i wyboru… Tak, panie pośle?</utt>
      <utt t="interrupt" by="Poseł Zbigniew Bogucki">13 kwietnia jest Dzień Pamięci Ofiar Zbrodni Katyńskiej. Jeśli mogę teraz wygłosić…</utt>
      <utt t="norm">Bardzo proszę, dobrze, tylko zadbajmy o to, żeby posłowie byli na sali i zajęli miejsca. Szanowni państwo, pan poseł Bogucki wystąpił ze słusznym wnioskiem. Bardzo proszę.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowni Państwo! 13 kwietnia jest Dzień Pamięci Ofiar Zbrodni Katyńskiej. Nie będzie nas w Sejmie, ale myślę, że to jest dobry moment, kiedy jesteśmy tu wszyscy, żebyśmy powstali, aby oddać cześć i hołd wszystkim tym, którzy zostali bestialsko zamordowani przez czerwonych zbrodniarzy. Cześć ich pamięci!</utt>
      <utt t="reaction">Zebrani wstają, chwila ciszy</utt>
      <utt t="interrupt" by="Poseł Robert Telus">Wieczny odpoczynek racz im dać, Panie…</utt>
      <utt t="interrupt" by="Posłowie">…a światłość wiekuista niechaj im świeci.</utt>
      <utt t="interrupt" by="Poseł Robert Telus">Wieczny odpoczynek racz im dać, Panie…</utt>
      <utt t="interrupt" by="Posłowie">…a światłość wiekuista niechaj im świeci.</utt>
      <utt t="interrupt" by="Poseł Robert Telus">Wieczny odpoczynek racz im dać, Panie…</utt>
      <utt t="interrupt" by="Posłowie">…a światłość wiekuista niechaj im świeci.</utt>
      <utt t="interrupt" by="Poseł Robert Telus">Niech odpoczywają w pokoju wiecznym.</utt>
      <utt t="interrupt" by="Posłowie">Amen.</utt>
      <utt t="interrupt" by="Poseł Robert Telus">Cześć i chwała bohaterom!</utt>
      <utt t="interrupt" by="Część posłów skanduje">Cześć i chwała bohaterom! Cześć i chwała bohaterom! Cześć i chwała bohaterom!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję państwu bardzo. Wysoka Izbo! Prezydium Sejmu przedłożyło projekt uchwały w sprawie powołania i wyboru składu osobowego Komisji Nadzwyczajnej do rozpatrzenia projektów ustaw dotyczących prawa do przerywania ciąży, druk nr 306. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego projektu. Proponuję, aby w tym przypadku Sejm wyraził zgodę na zastosowanie art. 51 pkt 1 regulaminu Sejmu. Jeżeli nie usłyszę sprzeciwu, będę uważał, że Sejm propozycję przyjął.</utt>
      <utt t="interrupt" by="Poseł Grzegorz Braun">Sprzeciw!</utt>
      <utt t="norm">Słyszę sprzeciw. W związku z powyższym sprawę tę rozstrzygniemy w głosowaniu. Głosujemy. Kto z pań i panów posłów jest za wyrażeniem zgody na zastosowanie art. 51 pkt 1 regulaminu Sejmu, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 239 – za, 198 – przeciw, nikt się nie wstrzymał. Stwierdzam, że Sejm propozycję przyjął. Przystępujemy do rozpatrzenia punktu 21. porządku dziennego: Pierwsze czytanie przedstawionego przez Prezydium Sejmu projektu uchwały w sprawie powołania i wyboru składu osobowego Komisji Nadzwyczajnej do rozpatrzenia projektów ustaw dotyczących prawa do przerywania ciąży (druk nr 306). W związku ze skierowaniem przez Sejm poselskiego projektu ustawy o zmianie ustawy – Kodeks karny, zawartego w druku nr 176, poselskiego projektu ustawy o bezpiecznym przerywaniu ciąży, zawartego w druku nr 177, poselskiego projektu ustawy o zmianie ustawy o planowaniu rodziny, ochronie płodu ludzkiego i warunkach dopuszczalności przerywania ciąży, zawartego w druku nr 223, oraz poselskiego projektu ustawy o świadomym rodzicielstwie zawartego w druku nr 224 do ww. komisji nadzwyczajnej zaistniała potrzeba powołania tej komisji i wyboru jej składu. Prezydium Sejmu, po zasięgnięciu opinii Konwentu Seniorów, przedstawiło projekt uchwały w sprawie powołania i wyboru składu osobowego ww. komisji nadzwyczajnej. Czy ktoś z pań i panów posłów pragnie zabrać głos w pierwszym czytaniu projektu uchwały? Pan poseł Braun? Bardzo proszę. W związku z powyższym proponuję, aby w dyskusji Sejm wysłuchał 1-minutowych oświadczeń w imieniu klubów i koła.</utt>
      <utt t="reaction">Oklaski</utt>
      <utt t="norm">Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Otwieram dyskusję. Ale przed panem posłem Braunem wystąpi pani poseł Sójka z Prawa i Sprawiedliwości, potem pani poseł Żukowska z Lewicy, a potem pan poseł Wipler, bo tak nam się ułożyły zgłoszenia. Bardzo proszę, pani poseł Katarzyna Sójka. Bardzo proszę.</utt>
      <utt t="reaction">Oklaski</utt>
    </speech>
    <speech speaker="Poseł Katarzyna Sójka">
      <utt t="norm">Szanowny Panie Marszałku! Panie Premierze! Wysoka Izbo! Wróciliśmy do tematu aborcji, który rządząca obecnie koalicja przedstawia w czterech projektach. Jest to tylko dowód na to, że obecnie rządząca koalicja nie ma spójności i jednomyślności w tej sprawie. Mieliśmy obradować nad tym projektem przed wyborami samorządowymi, ale prawdopodobnie koalicja rządząca nie chciała pokazać właśnie przed wyborami, jakie są zdania posłów tej koalicji. Szanowni Państwo! Wszystkie cztery projekty, które trafią dzisiaj do tej komisji, to projekty, które w świetle prawa konstytucyjnego są niekonstytucyjne. Szanowni państwo, wszyscy, którzy je zgłaszacie, bardzo dobrze wiecie o tym, że nie są zgodne z prawem konstytucyjnym, i o tym, że tak naprawdę trzeba by było zabrać się za konstytucję i zacząć od tej strony. Szanowni Państwo!</utt>
      <utt t="reaction">Dzwonek</utt>
      <utt t="norm">Ważne jest to, że dzisiaj jest to odwracanie uwagi. Temat aborcji wraca. Widać, że nie macie zgodności. Pewnie nie będzie rozwiązań, a czekają rolnicy, czeka kwestia imigrantów, bo niedawno zostało to…</utt>
      <utt t="interrupt" by="Głos z sali">Czas.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł.</utt>
    </speech>
    <speech speaker="Poseł Katarzyna Sójka">
      <utt t="norm">…znowu przegłosowane w Unii Europejskiej, w Parlamencie Europejskim. Chodzi o 20 tys. kary za jednego imigranta.</utt>
      <utt t="interrupt" by="Głos z sali">Czas.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję, pani poseł. To jest okoliczność, w której…</utt>
    </speech>
    <speech speaker="Poseł Katarzyna Sójka">
      <utt t="norm">Czeka 100 konkretów, ale przede wszystkim rolnicy czekają na odpowiedzi. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję serdecznie. Pani poseł Ewa Szymanowska, Polska 2050 – Trzecia Droga. Bardzo proszę. A, przepraszam. Tak, popatrzyłem na wielkość klubów, ale… Zapraszam panią poseł Annę Marię Żukowską, Lewica. Przepraszam bardzo. Bardzo proszę.</utt>
    </speech>
    <speech speaker="Poseł Anna Maria Żukowska">
      <utt t="norm">Dziękuję. To jest historyczny dzień, dzień, w którym pierwszy raz od 30 lat większością głosów przeszły do drugiego czytania trzy projekty liberalizujące prawo do przerywania ciąży i jeden projekt dekryminalizujący. Bardzo się z tego cieszę. Wyrażam nadzieję, że powstanie komisji nadzwyczajnej do spraw rozpatrywania wszystkich tych projektów będzie okazją do dyskusji ze społeczeństwem obywatelskim, z kobietami. Będzie zorganizowane wysłuchanie publiczne w tej sprawie i będziemy mogli pójść o krok dalej. To jest dzień, w którym kobiety naprawdę mogą się cieszyć…</utt>
      <utt t="interrupt" by="Głos z sali">Z czego?</utt>
      <utt t="norm">…w którym jest szansa na to, żeby wreszcie mówić o pełni ich praw, pełni praw reprodukcyjnych.</utt>
      <utt t="interrupt" by="Głos z sali">Jaka reprodukcja?</utt>
      <utt t="norm">Jako koalicja rządząca pokazaliśmy, że potrafimy zorganizować tę debatę w taki sposób, żeby udało się i przegłosować</utt>
      <utt t="reaction">Dzwonek</utt>
      <utt t="norm">projekty, i powołać komisję. Bardzo się cieszę, że będę miała zaszczyt reprezentować Lewicę w tej komisji.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pani posłanka Ewa Szymanowska, Polska 2050 – Trzecia Droga.</utt>
    </speech>
    <speech speaker="Poseł Ewa Szymanowska">
      <utt t="norm">Szanowny Panie Marszałku! Wysoka Izbo! Dzisiejszy dzień jest historyczny, ponieważ do tej pory każdy projekt liberalizujący prawo aborcyjne w Polsce odpadał w pierwszym czytaniu. Było takich projektów w sumie 23 – od 1993 r., kiedy to wprowadzono tzw. kompromis aborcyjny. W naszym klubie nie ma i nie będzie dyscypliny światopoglądowej. Stanowiska w kwestii liberalizacji tego prawa są różne. Mimo to obiecaliśmy, że będziemy głosować za wszystkimi projektami. Tak też się stało. Zagłosowaliśmy tak, żebyśmy mogli prowadzić merytoryczną dyskusję w komisji, która za chwilę będzie powołana. To jest wielki sukces koalicji 15 października, ale również marszałka Szymona Hołowni…</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
      <utt t="norm">…który w momencie kiedy było ryzyko, że te projekty jednak będą odpadać</utt>
      <utt t="reaction">Dzwonek</utt>
      <utt t="norm">, zadecydował o przesunięciu, dał nam chwilę na ochłonięcie. I dzisiaj mamy sukces, bo koalicja 15 października będzie dyskutować na ten temat. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Teraz pan poseł Przemysław Wipler, Konfederacja. Bardzo proszę.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Trzeba powiedzieć kilka słów prawdy tym obywatelom, którzy nie znają procedur parlamentarnych, którzy nie znają zawiłości polskiego parlamentaryzmu. Otóż nie chcieliście, żeby te wszystkie projekty od razu trafiły do kosza, i dlatego bawicie się w jakieś speckomisje. Aborcja jest złem, aborcja jest moralną podłością, jest czymś, czemu jest przeciwnych bardzo wielu obywateli, ale również przeciwni temu są posłowie klubów Trzeciej Drogi, PSL i Polski 2050. Widzieliśmy w tych głosowaniach, że przy kilku projektach było fifty-fifty, że gdybyśmy połączyli głosy wstrzymujące się z głosami przeciw, to byłoby ich tyle samo co głosów za tym, żeby nad tymi projektami pracować dalej. I gdyby dzisiaj było głosowanie merytoryczne, to te projekty po prostu trafiłyby do kosza. Ale to byłby pierwszy problem.</utt>
      <utt t="reaction">Dzwonek</utt>
      <utt t="interrupt" by="Głos z sali">Nie trafiły.</utt>
      <utt t="norm">Poza tym one będą zawetowane przez prezydenta i są niezgodne z Trybunałem Konstytucyjnym.</utt>
      <utt t="interrupt" by="Poseł Mirosław Suchoń">Trybunał jest niezgodny ze sobą.</utt>
      <utt t="norm">A więc teraz chcecie się na koszt podatnika bawić w jakieś komisje, kiedy wiadomo, że z tych projektów nic nie może być, bo nie macie 307 posłów, by zmienić konstytucję, ani 276, by odrzucać weto prezydenta. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Dziękuję za te wszystkie wyjaśnienia. Tak jak pan słusznie zauważył, to nie było głosowanie ani nad 12. tygodniem, ani nad kompromisem, tylko nad tym, czy rozmowa na ten temat ma się dalej w Sejmie toczyć. Ja np. uważam – i dlatego tak głosowałem, wyjaśniam to panu – że lepiej, żeby ta rozmowa toczyła się w Sejmie, niż mielibyśmy się o to bić na ulicach. Po to wymyślono parlamenty, żebyśmy o takich rzeczach właśnie w nich dyskutowali.</utt>
      <utt t="reaction">Oklaski</utt>
      <utt t="norm">Pani poseł Dorota Łoboda, Koalicja Obywatelska. Bardzo proszę.</utt>
      <utt t="interrupt" by="Poseł Jarosław Sellin">Jak tam pani żłobki?</utt>
    </speech>
    <speech speaker="Poseł Dorota Łoboda">
      <utt t="norm">Panie Marszałku! Panie Posłanki i Panowie Posłowie! Po raz pierwszy od bardzo wielu lat Sejm nie odrzucił w pierwszym czytaniu projektów dotyczących prawa aborcyjnego.</utt>
      <utt t="interrupt" by="Poseł Bożena Borys-Szopa">Nieprawda.</utt>
      <utt t="norm">My traktujemy poważnie prawa kobiet. Koalicja Obywatelska rozumie, że to jest kwestia zdrowia, że to jest kwestia życia, że to jest kwestia bezpieczeństwa. Koalicja Obywatelska stoi i stała po stronie praw kobiet.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Pani posłanka Urszula Pasławska, Polskie Stronnictwo Ludowe – Trzecia Droga.</utt>
    </speech>
    <speech speaker="Poseł Urszula Pasławska">
      <utt t="norm">Szanowny Panie Marszałku! Wysoka Izbo! Przede wszystkim dziękuję wszystkim tym, którzy mimo różnych poglądów politycznych zagłosowali za tym, aby otworzyć swoje głowy i umysły, wsłuchać się w głosy różnych środowisk i wypracować najlepsze rozwiązania, szerokie rozwiązania na rzecz wzmocnienia praw kobiet, które przez 8 lat były dołowane, prawa kobiet były uprzedmiotawiane.</utt>
      <utt t="reaction">Oklaski</utt>
      <utt t="norm">Szanowni Państwo! W polityce liczą się skuteczność i fakty. Ciekawa dyskusja przed nami, ciekawa komisja przed nami. Ale ostatecznie zróbmy krok naprzód i przygotujmy taką ustawę, która w sposób szybki i skuteczny zapewni prawo do godności polskim kobietom.</utt>
      <utt t="reaction">Oklaski</utt>
      <utt t="interrupt" by="Poseł Włodzimierz Skalik">Nienarodzonym.</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dziękuję, pani poseł. O głos poprosił też pan poseł Adam Gomoła, niezrzeszony. Bardzo proszę.</utt>
      <utt t="interrupt" by="Głos z sali">Ooo… Uuu…</utt>
      <utt t="reaction">Gwar na sali, dzwonek</utt>
    </speech>
    <speech speaker="Poseł Adam Gomoła">
      <utt t="norm">Szanowny Panie Marszałku! Wysoka Izbo! Pierwsze wybory w moim życiu wygrała lewica w roku 2001…</utt>
      <utt t="interrupt" by="Głos z sali">Ooo…</utt>
      <utt t="norm">…i mimo że był prezydent lewicowy oraz była przytłaczająca większość, nie dokonały się zmiany. Nie dokonały się zmiany także nigdy później, przez cały pryzmat funkcjonowania tego parlamentu za czasów III Rzeczypospolitej. Dopiero dzisiaj w Sejmie kierowanym przez marszałka Hołownię udało się nie odrzucić projektu w pierwszym czytaniu…</utt>
      <utt t="interrupt" by="Głos z sali">Aaa…</utt>
      <utt t="norm">…i to jest ogromny sukces, szanowni państwo.</utt>
      <utt t="reaction">Oklaski</utt>
      <utt t="norm">Wreszcie możemy przystąpić…</utt>
      <utt t="interrupt" by="Część posłów śpiewa">…niech żyje…</utt>
      <utt t="norm">…do liberalizacji prawa aborcyjnego w Polsce. To, co państwo zrobili rękami pseudotrybunału, który zmusza swoim prawem Polki do heroizmu – i to nie jest, panie pośle, powód do śmiechu na pewno – było hańbą.</utt>
      <utt t="reaction">Poruszenie na sali</utt>
    </speech>
    <speech speaker="Marszałek Szymon Hołownia">
      <utt t="norm">Szanowni Państwo! Dajcie posłowi się wypowiedzieć. To jest poseł Rzeczypospolitej. Możecie go lubić, nie lubić, oceniać w ten czy inny sposób. Jest posłem, jest równy statusem każdemu z nas, ma prawo wypowiedzieć się na posiedzeniu i właśnie z tego prawa korzysta w ważnej sprawie. Bardzo ładnie państwo śpiewacie, macie bardzo urozmaicony repertuar, ale naprawdę będą okoliczności i Straż Marszałkowska gotowa do interwencji w hotelu poselskim.</utt>
      <utt t="interrupt" by="Głos z sali">Co? Nie strasz.</utt>
      <utt t="norm">Panie pośle Gomoła, proszę kontynuować.</utt>
    </speech>
    <speech speaker="Poseł Adam Gomoła">
      <utt t="norm">Bardzo dziękuję. To jest, panie marszałku, próba zakrzyczenia prawdy. Prawdy tej hańby, którą okryliście się w październiku 2020 r., kiedy pan, panie pośle, zamiast zamawiać obiady u mgr Przyłębskiej, zamówił sobie wyrok skazujący kobiety, zmuszający je do heroizmu. I tego absolutnie nie możemy tolerować.</utt>
      <utt t="reaction">Gwar na sali</utt>
      <utt t="norm">Dziś powołujemy komisję, która ma się zająć prawem, które ma wyjść naprzeciw, które ma wreszcie liberalizować to prawo.</utt>
      <utt t="reaction">Dzwonek</utt>
      <utt t="norm">I to jest ogromne dokonanie.</utt>
      <utt t="interrupt" by="Głos z sali">Czas.</utt>
      <utt t="interrupt" by="Część posłów uderza w pulpity i skanduje">Oddaj kasę! Oddaj kasę! Oddaj kasę!</utt>
    </speech>
    <speech speaker="Marszałek Szymon Hołownia">
      <utt t="norm">Szanowni państwo, bardzo proszę o spokój.</utt>
      <utt t="interrupt" by="Poseł Piotr Kaleta">Szymon, przyjmij go.</utt>
    </speech>
    <speech speaker="Poseł Adam Gomoła">
      <utt t="norm">Dziś apeluję do całej izby o pragmatyzm w tej sprawie. Przede wszystkim o to, żebyśmy potraktowali swoją misję jako misję polityków, którzy zostali tutaj powołani do załatwiania spraw. Zapewnienie bezpieczeństwa podczas prowadzenia ciąży jest tą sprawą, którą musimy załatwić. Nie za 1,5 roku, nie za nie wiadomo jak długi czas. Musimy ją załatwić tu i teraz, stąd mój gorący apel o to, aby stworzyć…</utt>
    </speech>
    <speech speaker="Marszałek Szymon Hołownia">
      <utt t="norm">Czy potrzebują państwo przerwy dla umożliwienia posłowi wystapienia, czy też poradzimy sobie bez? Słuchajcie, poseł niezrzeszony ma określony czas…</utt>
      <utt t="interrupt" by="Poseł Bożena Borys-Szopa">Ale dlaczego ma 5 minut?</utt>
      <utt t="norm">…na całe posiedzenie, dobrze o tym wiecie. Korzysta z tego prawa. Proszę was po raz ostatni, zanim zacznę odczytywać wiadome formuły, żeby mógł dokończyć swoją wypowiedź. Posłuży to nam wszystkim i planom nas wszystkich na dzisiejsze popołudnie. Bardzo proszę, panie pośle.</utt>
    </speech>
    <speech speaker="Poseł Adam Gomoła">
      <utt t="norm">Więc apeluję jeszcze raz o stworzenie takiego prawa, które będzie akceptowalne i które będzie faktycznie dawało podstawę do tego, żeby przeprowadzić je przez wszystkie punkty procesu legislacyjnego.</utt>
      <utt t="interrupt" by="Poseł Małgorzata Gosiewska">A ile to będzie kosztować? Jakie stawki?</utt>
      <utt t="norm">Po drugie, naprawdę brakuje pewnej liczby parlamentarzystów, można ich policzyć na palcach u rąk, do inicjatywy referendalnej w tej sprawie. Apeluję i do parlamentarzystów z lewej strony, którzy kiedyś już tę inicjatywę popierali, i do posłów z prawej strony, którzy także ostatnio dużo o idei referendum mówili, po to, żebyśmy właśnie taką inicjatywę wykonali. Po raz pierwszy w historii, chyba najważniejszą od czasu referendum akcesyjnego do Unii Europejskiej, która może, wzorem Irlandii, tę sprawę rozwiązać raz, a dobrze. Po to, żebyśmy skupili się na sprawach, które łączą nas – tych i z prawej, i z lewej.</utt>
      <utt t="interrupt" by="Poseł Piotr Kaleta">20 tys.</utt>
      <utt t="norm">Skupić się na tym, żeby iść do przodu, żeby proponować rozwiązania ku przyszłości. Bardzo głęboko wierzę, że komisja te propozycje także będzie rozpatrywała. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Poseł Piotr Kaleta">Świetnie.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Lista posłów zapisanych do głosu została wyczerpana. Zamykam więc dyskusję. Proponuję, aby Sejm niezwłocznie przystąpił do drugiego czytania projektu uchwały. Jeżeli nie usłyszę sprzeciwu, będę uważał, że Sejm propozycję przyjął.</utt>
      <utt t="interrupt" by="Poseł Grzegorz Braun">Sprzeciw!</utt>
      <utt t="norm">A, w ostatniej chwili, wyczekał pan poseł.</utt>
      <utt t="interrupt" by="Poseł Piotr Kaleta">Czujny.</utt>
      <utt t="norm">W związku z tym sprawę rozstrzygniemy w głosowaniu. Kto z pań i panów posłów jest za przyjęciem wniosku o niezwłoczne przystąpienie do drugiego czytania projektu uchwały, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 439 posłów. 241 – za, 197 – przeciw, 1 się wstrzymał. Stwierdzam, że Sejm wniosek przyjął. Przystępujemy w związku z tym do drugiego czytania projektu uchwały. Muszę zapytać: Czy ktoś z pań i panów posłów pragnie zabrać głos w drugim czytaniu projektu uchwały?</utt>
      <utt t="reaction">Wypowiedź poza mikrofonem</utt>
      <utt t="norm">Pan się zgłasza, tak?</utt>
      <utt t="interrupt" by="Poseł Przemysław Wipler">Tak jest.</utt>
      <utt t="norm">Otwieram dyskusję. Proponuję, aby w dyskusji Sejm wysłuchał 1-minutowych oświadczeń w imieniu klubów i koła. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Pan poseł Przemysław Wipler, Konfederacja. 9. posiedzenie Sejmu w dniu 12 kwietnia 2024 r. Sprawy formalne. Projekt uchwały w sprawie powołania i wyboru składu osobowego Komisji Nadzwyczajnej do rozpatrzenia projektów ustaw dotyczących prawa do przerywania ciąży</utt>
    </speech>
    <speech speaker="Poseł Adam Gomoła">
      <utt t="norm">Panie Marszałku! Wysoka Izbo! Bardzo króciutko. Panie Pośle! Goebbelsowska propaganda skończyła się pod koniec grudnia, kiedy odcięliśmy transmisję tej szczujni w telewizji publicznej, i to był koniec goebbelsowskiej propagandy, panie pośle.</utt>
      <utt t="interrupt" by="Głos z sali">Ooo.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Padło pytanie, po co tutaj wychodzę, kiedy wszystko jest jasne i w sumie to jest prawda. Nikt nikogo w tej debacie nie przekonał ani nie przekona, żeby zmienić swoje stanowisko w sprawie aborcji. Ale wyszedłem tutaj w odpowiedzi na pańskie mądrości, że po to dyskutujemy w Sejmie, żeby nie dyskutować na ulicach. Panie marszałku, dyskusja na ulicach i tak będzie, emocje i tak będą, bo tu chodzi o to, jak definiujemy cywilizację, życie człowieka i najważniejsze sprawy. A ja uważam, że tej dyskusji nie powinniśmy tutaj kontynuować, bo polska konstytucja dodefiniowana dwoma wyrokami Trybunału Konstytucyjnego mówi jasno i klarownie, że wszystkie projekty, nad którymi chcecie się bawić i trącać je jak kot myszkę, Bóg wie jak długo, na koszt podatnika, powinny wylądować w koszu, bo są niezgodne z konstytucją i tyle.</utt>
      <utt t="reaction">Oklaski</utt>
      <utt t="norm">Bawić się, kiedy koniec jest znany, to marnować pieniądze podatników. Czas z tym kończyć i tyle. Dziękuję.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. W imieniu klubu Prawo i Sprawiedliwość, pan poseł Jarosław Kaczyński. Bardzo proszę.</utt>
      <utt t="reaction">Oklaski</utt>
    </speech>
    <speech speaker="Poseł Jarosław Kaczyński">
      <utt t="norm">Ja – jak ostatnio – króciutko. Zwracam się do tego młodego posła, Gomóła się nazywa bodajże. Otóż to, że pan jest młody, to jednak nie usprawiedliwia tego, żeby pan opowiadał tego rodzaju bzdury, jak zamawiane wyroki i tym podobne bajki, takiej bardzo podłej, obrzydliwej, goebbelsowskiej propagandy.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo!</utt>
    </speech>
    <speech speaker="Marszałek Szymon Hołownia">
      <utt t="norm">Pani poseł Marcelina Zawisza.</utt>
      <utt t="reaction">Wypowiedź poza mikrofonem</utt>
      <utt t="norm">Słucham?</utt>
      <utt t="interrupt" by="Poseł Adam Gomoła">Panie marszałku, sprostowanie.</utt>
      <utt t="norm">Ma pan 30 sekund, panie pośle, i bardzo proszę o nieeskalowanie napięcia.</utt>
      <utt t="interrupt" by="Poseł Barbara Bartuś">A w jakim trybie?</utt>
      <utt t="norm">Bo jest złym zwyczajem w tej Izbie, że dyskusja na temat praw kobiet i dopuszczalności przerywania ciąży zawsze niestety wchodzi w taki etap, gdy pojawiają się Goebbelsi, Hitlerzy i nie wiadomo jeszcze jakie rzeczy. Nie o tym tutaj rozmawiamy.</utt>
      <utt t="interrupt" by="Głos z sali">Ale my rozumiemy.</utt>
      <utt t="norm">Bardzo proszę.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, rozmawiamy tutaj…</utt>
    </speech>
    <speech speaker="Poseł Adam Gomoła">
      <utt t="norm">Prawa aborcyjne także zostaną przywrócone, czy to się panu podoba czy nie, bo Polki tego oczekują. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Sprawdza się, proszę państwa, taka prawda, którą wczoraj zaobserwowałem, słuchając uważnie tej debaty, że dopóki debatowały kobiety z różnych stron sceny politycznej, z różnych stron tej sali, to ta debata była merytoryczna. Nie była pozbawiona emocji. Było pełno argumentów. W momencie gdy mężczyźni zaczęli wchodzić na mównicę i składać świadectwa, zaczęło się to, czego najbardziej się w takich sytuacjach obawiamy.</utt>
      <utt t="reaction">Oklaski</utt>
      <utt t="norm">Dlatego z przyjemnością zapraszam panią posłankę Marcelinę Zawiszę z Lewicy. Bardzo proszę.</utt>
    </speech>
    <speech speaker="Poseł Marcelina Zawisza">
      <utt t="norm">Szanowny Panie Marszałku! Wysoka Izbo! Kobiety przerywają ciążę. Kropka. To się dzieje</utt>
      <utt t="reaction">Gwar na sali, dzwonek</utt>
      <utt t="norm">, czy im na to pozwalacie, czy nie. Korzystają z pomocy organizacji, które od lat pomagały im wyjeżdżać za granicę, a teraz pomagają im przeprowadzać aborcje farmakologiczne. Najwyższa pora, żeby w końcu stanęło po ich stronie także państwo i prawo.</utt>
      <utt t="interrupt" by="Poseł Barbara Bartuś">Konstytucja!</utt>
      <utt t="norm">Po to powołana została ta komisja. Ona nie będzie służyć do tego, żeby zmrozić te projekty. Ona ma szybko, skutecznie pracować i zrealizować te rzeczy, do których zobowiązaliśmy się wobec milionów Polek, które mieszkają w naszym kraju. W końcu będą mieć te same prawa co Europejki, bo jesteśmy w Europie…</utt>
      <utt t="interrupt" by="Poseł Barbara Bartuś">Mamy polską konstytucję. W Polsce ustawą zasadniczą jest konstytucja.</utt>
      <utt t="norm">…i kobieta zawsze będzie miała wybór, czy wam się to podoba, czy nie.</utt>
      <utt t="reaction">Oklaski</utt>
      <utt t="norm">9. posiedzenie Sejmu w dniu 12 kwietnia 2024 r. Punkty 21. i 22. porządku dziennego – głosowanie</utt>
    </speech>
    <speech speaker="Marszałek Szymon Hołownia">
      <utt t="norm">Pani poseł, stwierdzam, że w swoim wystąpieniu odbiega pani od przedmiotu obrad określonego w porządku dziennym, i przywołuję panią do rzeczy.</utt>
    </speech>
    <speech speaker="Poseł Anna Gembicka">
      <utt t="norm">Pan, który nie zapracował na to, żeby być w Sejmie, tylko dzięki wsparciu i pieniądzom rodziców się tu znalazł, a nie dzięki swojej ciężkiej pracy?</utt>
      <utt t="interrupt" by="Poseł Mirosław Suchoń">Nie krzycz!</utt>
      <utt t="norm">296</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani posłanko. Lista posłów zapisanych do głosu została wyczerpana. Zamykam dyskusję. Przystępujemy do głosowania nad całością projektu uchwały. Kto z pań i panów posłów jest za przyjęciem w całości przedstawionego przez Prezydium Sejmu projektu uchwały w sprawie powołania i wyboru składu osobowego Komisji Nadzwyczajnej do rozpatrzenia projektów ustaw dotyczących prawa do przerywania ciąży, zawartego w druku nr 306, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 437 posłów. 241 – za, 182 – przeciw, 14 się wstrzymało. Stwierdzam, że Sejm podjął uchwałę w sprawie powołania i wyboru składu osobowego Komisji Nadzwyczajnej do rozpatrzenia projektów ustaw dotyczących prawa do przerywania ciąży. Na podstawie art. 20 ust. 2 regulaminu Sejmu zwołuję pierwsze posiedzenie komisji w celu ukonstytuowania – poprowadzi je pani wicemarszałek Monika Wielichowska – 30 minut po zakończeniu głosowań w sali nr 312 w budynku U. Przystępujemy do rozpatrzenia punktu 22. porządku dziennego: Zmiany w składach osobowych komisji sejmowych (druk nr 307).</utt>
      <utt t="interrupt" by="Poseł Anna Gembicka">Panie marszałku…</utt>
      <utt t="norm">Prezydium Sejmu, na podstawie art. 20 ust. 1 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Czy ktoś z pań i panów posłów pragnie zabrać głos w sprawie przedstawionych propozycji? Nikt się nie zgłasza…</utt>
      <utt t="interrupt" by="Poseł Barbara Bartuś">Jest tutaj.</utt>
      <utt t="norm">W sprawie zmian w składach osobowych komisji sejmowych, pani poseł?</utt>
      <utt t="interrupt" by="Poseł Anna Gembicka">Mogę?</utt>
      <utt t="norm">Może pani. W sprawach tak ekscytujących jak zmiany w składach osobowych – zawsze. Otwieram dyskusję.</utt>
    </speech>
    <speech speaker="Poseł Anna Gembicka">
      <utt t="norm">Tak, oczywiście. Panie Marszałku! Wysoka Izbo! Ważne głosowanie, zmiany w składach osobowych. Natomiast chciałabym powiedzieć kilka słów do pana posła Gomoły.</utt>
      <utt t="reaction">Poruszenie na sali</utt>
      <utt t="interrupt" by="Głos z sali">Nieee…</utt>
      <utt t="norm">Pan się mieni przedstawicielem młodego pokolenia?</utt>
    </speech>
    <speech speaker="Marszałek Szymon Hołownia">
      <utt t="norm">Pani poseł, ponownie przywołuję panią do rzeczy.</utt>
    </speech>
    <speech speaker="Poseł Anna Gembicka">
      <utt t="norm">Pan ma czelność kogoś pouczać?</utt>
    </speech>
    <speech speaker="Marszałek Szymon Hołownia">
      <utt t="norm">Pani poseł, w związku z tym, że nie reaguje pani na moje upomnienia, na podstawie art. 175 ust. 2 regulaminu Sejmu odbieram pani głos.</utt>
    </speech>
    <speech speaker="Poseł Anna Gembicka">
      <utt t="norm">Pan zaczął karierę polityczną od żądania pieniędzy od innych. Pan się powinien wstydzić.</utt>
      <utt t="reaction">Marszałek wyłącza mikrofon, poseł przemawia przy wyłączonym mikrofonie, oklaski</utt>
      <utt t="interrupt" by="Głos z sali">Ooo…</utt>
      <utt t="interrupt" by="Głos z sali">Łubu-dubu!</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Zamykam dyskusję. Przystępujemy do głosowania. Kto z pań i panów posłów jest za przyjęciem wniosku w brzmieniu z druku nr 307, zechce podnieść rękę i nacisnąć przycisk. Kto jest przeciw? Kto się wstrzymał? A gdzie państwo wychodzą? Jeszcze jedno głosowanie. Halo, halo.</utt>
      <utt t="interrupt" by="Głos z sali">Niech idą.</utt>
      <utt t="norm">Głosowało 427 posłów. 422 – za, 2 – przeciw, 3 się wstrzymało. Stwierdzam, że Sejm podjął uchwałę w sprawie zmian w składach osobowych komisji sejmowych. Panie pośle Wałęsa, tam się nie da głosować. Pan poseł usiądzie, bo jeszcze jedno głosowanie. Sejm, zgodnie z propozycją zaopiniowaną przez Prezydium Sejmu, skierował ten projekt ustawy do Komisji Polityki Społecznej i Rodziny w celu rozpatrzenia. Proponuję, aby Sejm skierował dodatkowo projekt ustawy zawarty w druku nr 275 do Komisji Gospodarki i Rozwoju w celu rozpatrzenia. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Ten projekt zostanie skierowany również do komisji gospodarki. Stwierdzam, że na tym wyczerpaliśmy porządek dzienny…</utt>
      <utt t="interrupt" by="Poseł Jarosław Wałęsa">To nie ma głosowania. No, panie marszałku…</utt>
      <utt t="norm">Ale mogło być, jak byłby sprzeciw, i by pan żałował. Na tym wyczerpaliśmy porządek dzienny 9. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Nikt się nie zgłasza. Listę posłów zgłoszonych do oświadczeń uważam zatem za zamkniętą. Pan poseł Mejza jeszcze chce? Pan poseł Matecki jeszcze chce?</utt>
      <utt t="interrupt" by="Poseł Mirosław Suchoń">Będzie śpiewał.</utt>
      <utt t="norm">Dobrze, proszę się dopisać, a ja przekazuję prowadzenie obrad. Dziękuję państwu bardzo.</utt>
      <utt t="reaction">Przerwa w posiedzeniu od godz. 15 min 37 do godz. 15 min 47</utt>
    </speech>
    <speech speaker="Wicemarszałek Krzysztof Bosak">
      <utt t="norm">Wznawiam obrady. Głos zabiera poseł Witold Tumanowicz, Konfederacja. Zapraszam, panie pośle. Określam, ustalam czas oświadczenia na 1,5 minuty.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Od 1 września ukraińskie dzieci będą objęte obowiązkiem szkolnym. Obowiązkiem tym objętych będzie 50–60 tys. dzieci. Dodatkowo, jak zadeklarowała minister Mucha, strona ukraińska zaoferowała nam, że dla swoich dzieci przygotuje tzw. komponent ukraiński, który będzie obejmować historię, geografię, literaturę. Będą to realizowali we własnym zakresie, jednak uczyć tego będą w polskich szkołach i na koszt polskiego podatnika. Ponadto wskazano, że nie ma tu zamiaru polonizowania czy asymilowania ukraińskich dzieci, które powinny zachować swoją ukraińską tożsamość. To skandal, że polskie ministerstwo zgadza się, aby w polskich szkołach ukraińskie dzieci uczyły się historii, literatury czy geografii w standardach podyktowanych przez państwo ukraińskie. Jak będą wyglądać takie lekcje? Dzieci będą się uczyć, że Bandera czy Szuchewycz to bohater? Nie dziwi więc forsowanie przez obecny rząd usunięcia z podstawy programowej kwestii rzezi wołyńskiej i zastąpienie jej, cytuję: „konfliktem polsko-ukraińskim”. Żądamy od minister informacji, jak ma wyglądać przyszły rok szkolny dla naszych dzieci. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam posła Romana Fritza, Konfederacja. Czy pan poseł jest z nami? Jest. Proszę bardzo, panie pośle. Zanim jednak wystąpi poseł Roman Fritz, chciałbym jeszcze przywitać gości. Na galerii obradom przysłuchuje się grupa Self-adwokaci z Rzeszowa działająca przy Polskim Związku Organizatorów Zakładów Aktywności Zawodowej i Warsztatów Terapii Zajęciowej. Pozdrawiamy serdecznie.</utt>
      <utt t="reaction">Oklaski</utt>
      <utt t="norm">Pozdrawiamy także wszystkich innych gości, którzy są z nami na galerii i przysłuchują się obradom.</utt>
      <utt t="reaction">Oklaski</utt>
      <utt t="norm">A teraz kontynuujemy oświadczenia poselskie. Poseł Roman Fritz. Proszę bardzo, panie pośle.</utt>
    </speech>
    <speech speaker="Poseł Roman Fritz">
      <utt t="norm">Dziękuję. Panie Marszałku! Wysoka Izbo! Powrócę do tego tematu przewodniego, który uderza mnie od samego początku tej kadencji, a więc do procedowania nad ustawami, do kwestii prawa stanowionego w Polsce w taki sposób, aby Polaków po prostu dzielić. Pierwsza, przypomnijmy, ustawa, nad którą procedowaliśmy, dotyczyła procedury in vitro i finansowania jej z publicznego grosza. Potem, po jakimś czasie pojawiła się kwestia pigułki „dzień po”, potem sprawa nieistniejącego języka śląskiego. Wczoraj natomiast nastąpił dramat w iluś tam aktach, który można nazwać jednym słowem: aborcja. Podczas tej debaty zastanawiało mnie przede wszystkim, proszę państwa, to, ile osób płci pięknej, ile białogłów, niewiast czcigodnych – one się bardzo oburzały na to sformułowanie – jest tak niechętnych dzieciom. Używam tu ogromnego eufemizmu. Słowo „dziecko” w zasadzie tam w ogóle nie padało. Jak to jest możliwe, że osoby siedzące po lewej stronie tak nie cierpią tego największego daru? To jest dla mnie wielce zatrważające, kiedy tak stoję tutaj i mam zaszczyt pełnić mandat poselski.</utt>
      <utt t="reaction">Dzwonek</utt>
      <utt t="norm">I druga kwestia: przeszkadzanie przez gości z galerii. Widzowie mają w zasadzie zakaz odzywania się głośno, dlatego że to, co my tutaj robimy, to jest pełnienie mandatu posła. Są na to ustawy. Pani marszałek Monika Wielichowska wczoraj, podczas mojej przemowy również nie interweniowała, kiedy z tamtej galerii jakieś strajki kobiet czy jakieś aborcyjne dream teamy po prostu na głos kontestowały sens mojej wypowiedzi. Bardzo to przykre. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Andrzeja Zapałowskiego, także Konfederacja. Proszę bardzo, panie pośle.</utt>
    </speech>
    <speech speaker="Poseł Andrzej Tomasz Zapałowski">
      <utt t="norm">Panie Marszałku! Wysoka Izbo! W prasie anglosaskiej, ale nie tylko, odczytujemy komunikaty, że w ciągu kilkudziesięciu godzin może dojść do wielkiej wojny na Bliskim Wschodzie. Ludzie znający się na rzeczy widzą, że w najbliższych tygodniach, może szybciej, na Ukrainie będzie bardzo duża ofensywa. Zwiększa się presja migracyjna na granicy polsko-białoruskiej, wzmagają ataki na funkcjonariuszy Straży Granicznej. A my dalej funkcjonujemy jak w letargu. Po prostu projektujemy Siły Zbrojne na 2039 r. Ja, proszę państwa, staram się po prostu jakoś inspirować interpelacjami ministerstwo obrony, dopominać się. Dostaję ciągle zdawkowe odpowiedzi, że moje sugestie podlegają analizie. A zwracam przecież uwagę na rzeczy proste, na rzeczy oczywiste. Proszę państwa, mówiłem o programie pilotażowym w armii, np. w obronie terytorialnej. Chodzi o to, żeby żołnierzom, którzy mają pozwolenie na broń, na początek wydawać broń do domu.</utt>
      <utt t="reaction">Oklaski</utt>
      <utt t="norm">Jaki to problem, żeby kolejny pistolet, karabin, tym razem służbowy wrzucić, do szafy. Chodzi o to, żeby budować kulturę w armii, żeby to przełamywać.</utt>
      <utt t="reaction">Dzwonek</utt>
      <utt t="norm">W Estonii, szanowni państwo, w całej Skandynawii i w Szwajcarii żołnierze OT mają broń w domu. W ubiegłym tygodniu zapadła decyzja, że każdy żołnierz może mieć w domu do 10 tys. sztuk amunicji. To jest poważne małe państwo. Proszę państwa, chcę uświadomić państwu jeszcze jedną rzecz. Czasiw Jar, czyli 13-tysieczne – przed konfliktem – miasto na Ukrainie zdobywa więcej rosyjskich brygad, niż ma cała armia polska. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Grzegorza Lorka, klub Prawo i Sprawiedliwość.</utt>
    </speech>
    <speech speaker="Poseł Grzegorz Lorek">
      <utt t="norm">Szanowny Panie Marszałku! Szanowna Wysoka Izbo! Panie i Panowie! Po raz kolejny obchodzimy rocznicę zbrodni katyńskiej. Wspominamy zabitą elitę społeczeństwa polskiego. Chciałbym zwrócić Wysokiej Izbie uwagę na jeden z faktów z historii tej zbrodni, który jest pomijany albo rzadko wspominany. Chodzi mianowicie o współpracę NKWD i Gestapo. Podstawą współpracy NKWD i Gestapo była tajna umowa z 28 września 1939 r. zobowiązująca III Rzeszę i ZSRR do wspólnego zwalczania wszelkich form polskiego oporu wobec okupacji. Zgodnie z tym porozumieniem Gestapo i NKWD przeprowadziły kilka konferencji w Zakopanem, Krakowie i we Lwowie. Mogły one dotyczyć metod zabijania, deportacji i skutecznego niszczenia polskości, polskich jeńców i wszystkich polskich patriotów. Istnieje pogląd historyków, że na jednej z tych konferencji zapadła decyzja o likwidacji elity. Przypomnę słynną akcję AB, którą przeprowadzono w Generalnym Gubernatorstwie, i podobną akcję, czyli tym razem zbrodnię katyńską. Chodziło o likwidację elit państwa polskiego. Wysoka Izbo! Cześć ich pamięci.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Jacka Niedźwiedzkiego, klub Koalicji Obywatelskiej. Proszę bardzo.</utt>
    </speech>
    <speech speaker="Poseł Jacek Niedźwiedzki">
      <utt t="norm">Szanowny Panie Marszałku! Wysoka Izbo! W imieniu ponad 100 rolników z Suwalszczyzny chcę zainteresować państwa tematem wywłaszczenia nieruchomości pod budowę obwodnicy Augustowa. Obwodnica stanowi fragment drogi krajowej nr 8 i funkcjonuje już 10 lat. Jej znaczenia zarówno dla życia społecznego, jak i ekonomicznego regionu nie da się przecenić. Niestety, właściciele terenów, na których została wybudowana obwodnica, cały czas walczą o adekwatną wycenę gruntów i odpowiednie rekompensaty. Z relacji interesariuszy wynika, że rzeczoznawca wykonał operat szacunkowy dla wspomnianych gruntów w sposób niewłaściwy, naruszając przy tym wiele przepisów. Jak podnoszą, jednoosobowo miał dokonać wyceny prawie 1 tys. działek. Zdaniem rolników skutkowało to dużym zaniżeniem wartości wywłaszczonych nieruchomości. Rolnicy apelują o ponowne dokonanie wyceny wywłaszczonych terenów. Walczyli o to w sądach. Po pomoc zgłaszali się też do wojewody podlaskiego, posłów z różnych partii, rzecznika praw obywatelskich i Najwyższej Izby Kontroli. Organizowali protesty i blokady dróg, ale bez skutku. Dlatego proszą o wznowienie postępowania i adekwatną wycenę gruntów przejętych na rzecz Skarbu Państwa. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Patryka Gabriela, klub Koalicja Obywatelska. Jeżeli nie ma pan posła, to zapraszam pana posła Marcina Skonieczkę, klub Polska 2050 – Trzecia Droga. Proszę bardzo, panie pośle.</utt>
    </speech>
    <speech speaker="Poseł Marcin Skonieczka">
      <utt t="norm">Panie Marszałku! Wysoka Izbo! W swoim wystąpieniu chciałem przekazać ważną dla samorządów informację, którą w tym tygodniu na konferencji prasowej przekazała pani minister Paulina Hennig-Kloska, minister klimatu i środowiska. Ta informacja dotyczy naboru wniosków o dofinansowanie, które zostanie uruchomione 16 kwietnia przez Narodowy Fundusz Ochrony Środowiska i Gospodarki Wodnej. Ten program nazywa się „OZE – źródło ciepła dla ciepłownictwa”. Chodzi o wsparcie na zakup pomp ciepła, kolektorów słonecznych, na geotermie, a także na przyłączenie do sieci ciepłowniczej i tworzenie magazynów ciepła. Wsparcie będą mogli uzyskać przedsiębiorcy, którzy zajmują się właśnie wytwarzaniem ciepła. Poziom dotacji to 50% kosztów kwalifikowanych. Budżet na realizację tego programu to 2 mld zł, z czego na dotacje przeznaczono 1430 mln zł, a na pożyczki 570 mln zł. Co ważne, o dofinansowanie będą mogły się ubiegać te instalacje, w których co najmniej 70% ciepła wytworzonego w ciągu roku zostanie wprowadzone do publicznej sieci ciepłowniczej. Ten wdrażany program ma na celu oczywiście odejście od paliw kopalnych na rzecz czystej energii w ciepłownictwie. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Annę Kwiecień, klub Prawo i Sprawiedliwość. Jeżeli nie ma pani poseł, to zapraszam panią poseł Annę Cicholską, klub Prawo i Sprawiedliwość. Jeżeli nie ma pani poseł, to zapraszam pana posła Zbigniewa Boguckiego, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowny Panie Marszałku! Wysoki Sejmie! 13 kwietnia to Dzień Pamięci Ofiar Zbrodni Katyńskiej. Tutaj, w Sejmie uczciliśmy to chwilą ciszy i wspomnieniem wszystkich tych, którzy zostali bestialsko, strzałem w tył głowy, zamordowani przez czerwonych zbrodniarzy. To była wielka zbrodnia na polskich patriotach. Chodziło o to, żeby wyeliminować najcenniejszych przedstawicieli naszego narodu, żeby państwo polskie się nie odrodziło. Była jeszcze druga zbrodnia – zbrodnia na pamięci, zbrodnia kłamstwa, której dopuścili się już w Polsce komuniści, którzy przez długie lata o tej zbrodni nie tylko nie chcieli mówić, lecz także ją zakłamywali. To kłamstwo katyńskie było wtłaczane kolejnym pokoleniom Polaków. Ale dzięki determinacji, woli narodu prawda się obroniła. I my również musimy tej prawdy bronić. Również musimy bronić jej teraz i przekazywać kolejnym pokoleniom. Bo pamiętamy to sformułowanie, o którym mówili ci, którzy zostali na tej nieludzkiej ziemi, że zostaną po nas tylko guziki. Nie możemy do tego dopuścić. Musi pozostać po nich pamięć, musi pozostać po nich wspomnienie i musi pozostać nauka, że ze Wschodu</utt>
      <utt t="reaction">Dzwonek</utt>
      <utt t="norm">, z Moskwy nigdy nic dobrego dla Polski i Polaków nie przychodzi. Cześć i chwała bohaterom! Cześć ich pamięci!</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Fryderyka Kapinosa, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Fryderyk Sylwester Kapinos">
      <utt t="norm">Szanowny Panie Marszałku! Wysoka Izbo! W dniu 2 marca br. w Sali Rycerskiej Zamku Królewskiego w Sandomierzu odbyła się uroczystość nadania tytułu Honorowego Obywatela Miasta Sandomierza panu Karolowi Buremu. Jest to piękne i znamienite wyróżnienie, w szczególny sposób podkreślające zaangażowanie i działalność Karola Burego w życie lokalnej społeczności miasta Sandomierza. To miasto, które po Zakopanem, w którym urodził się 8 października 1951 r., stało się jego drugim domem. Karol Bury przybył do Sandomierza z powodów zawodowych. Pełnił funkcję sędziego. Równolegle do rozwoju kariery w sądownictwie rozwijał swoją pasję do sportów siłowych: kulturystyki i trójboju siłowego. Stworzył i stanął na czele sekcji tych sportów, w późniejszych latach na jej bazie powstała Chorągiew Rycerstwa Ziemi Sandomierskiej – wielkie dzieło życia Karola Burego. Założona przeszło 30 lat temu, w swoich działaniach podejmuje tematy związane z historycznymi czasami świetności Sandomierza, stając się znakomitą wizytówką miasta, a zarazem od lat znajdując się w czołówce najlepszych grup rekonstrukcyjnych w naszym kraju. Karol Bury pełni funkcję jej kasztelana. Działalność Karola Burego, zarówno zawodowa, jak i społeczna, przekłada się na szacunek i zaufanie ze strony mieszkańców Sandomierza. Warto zaznaczyć, że w przeszłości był on radnym oraz przewodniczącym Rady Miasta Sandomierza. Natomiast w roku 2000 zwyciężył w pierwszej edycji plebiscytu Sandomierzanin Roku</utt>
      <utt t="reaction">Dzwonek</utt>
      <utt t="norm">. Z tego miejsca pragnę złożyć Karolowi Buremu serdeczne gratulacje z powodu otrzymania tak zaszczytnego tytułu Honorowego Obywatela Miasta Sandomierza, jak również godnej podziwu i uznania działalności zawodowej i społecznej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Marcina Józefaciuka, klub Koalicji Obywatelskiej. Proszę bardzo, panie pośle.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny Panie Marszałku! Wysoka Izbo! 10 kwietnia odbyło się posiedzenie Parlamentarnego Zespołu ds. ADHD. Omawiane były sprawy dzieci i młodzieży z ADHD związane z diagnozowaniem i wsparciem psychologiczno-pedagogicznym czy dotyczące problemów edukacyjnych, zdrowotnych dzieci i młodzieży z ADHD. W posiedzeniu wzięli udział zarówno wiceminister edukacji, jak i przedstawiciel Ministerstwa Zdrowia. W trakcie tego posiedzenia wiele fundacji oraz stowarzyszeń i, co niezwykle ważne, psychologów wydało swoje rekomendacje w sprawie diagnozowania małych dzieci od 6. miesiąca życia w górę, szkoleń kadry pedagogicznej i niepedagogicznej, rzetelnych materiałów dydaktycznych, finansowania zajęć wspierających i systemowych rozwiązań. Było to pierwsze, ale nie ostatnie spotkanie w tej sprawie, za które serdecznie dziękuję wszystkim zaangażowanym. Teraz czas na dorosłych. 23 kwietnia o godz. 13 odbędzie się kolejne posiedzenie tego zespołu, tym razem w sprawie dostępności i refundacji leków, diagnozowania osób dorosłych oraz funkcjonowania osób z ADHD w pracy. Na posiedzenie zespołu zostali zaproszeni przedstawiciele Ministerstwa Zdrowia, Ministerstwa Rodziny, Pracy i Polityki Społecznej, NFZ-etu oraz rzecznika praw pacjenta. Prezydium Parlamentarnego Zespołu ds. ADHD zaprasza do współpracy specjalistów, stronę społeczną oraz posłów i posłanki. Serdecznie dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Annę Dąbrowską-Banaszek, klub Prawo i Sprawiedliwość.</utt>
    </speech>
    <speech speaker="Poseł Anna Dąbrowska-Banaszek">
      <utt t="norm">Panie Marszałku! Wysoki Sejmie! 2 kwietnia obchodzony był Światowy Dzień Świadomości Autyzmu. Tego dnia rozpoczęły się również obchody Światowego Miesiąca Świadomości Autyzmu, stawiające sobie za cel zwiększanie wiedzy społeczeństwa na temat problemów osób z tym zaburzeniem i ich rodzin. Przez cały kwiecień na całym świecie odbywa się szereg wydarzeń, które promują otwartość i zrozumienie dla odmiennych możliwości i potrzeb osób w spektrum autyzmu. Również w Polsce więcej mówimy i więcej robimy, aby budować wzajemne zrozumienie, szacunek, empatię i akceptację swoich odmienności. Szanowni Państwo! Serdecznie zachęcam do uczestnictwa w konferencjach, wykładach, spotkaniach. Uczmy się być ze sobą. Mamy wiele do zrobienia. Niech te wartości, które pojawią się w kwietniu, będą dalej pielęgnowane w kolejnych dniach roku. Niech zdobyta wiedza pomoże nam rozumieć swoje potrzeby i budować relacje. Inny nie znaczy gorszy. Diagnoza zaburzeń ze spektrum autyzmu opiera się na badaniu psychologiczno-pedagogicznym i lekarskim. Wszyscy zgodnie twierdzą, że im wcześniej postawi się diagnozę, tym większe są szanse na prawidłowy rozwój. Bardzo wczesna interwencja daje możliwość lepszego funkcjonowania w późniejszym wieku. Wczesna diagnoza i interwencja pozwalają na to, aby osobie ze spektrum autyzmu żyło się lepiej. Podnoszenie jakości życia tych osób powinno być priorytetem każdego nauczyciela, pedagoga oraz terapeuty. Wczoraj odbyło się posiedzenie</utt>
      <utt t="reaction">Dzwonek</utt>
      <utt t="norm">Parlamentarnego Zespołu ds. Neuroróżnorodności. Neuroróżnorodność to stosunkowo nowe pojęcie. Obejmuje również osoby ze spektrum autyzmu, ale nie tylko. Serdecznie zachęcam wszystkich zainteresowanych do udziału w kolejnych posiedzeniach naszego zespołu. Razem możemy bardzo dużo zrobić dla osób neuroróżnorodnych. A dzisiaj zachęcam do aktywnego uczestniczenia w wydarzeniach organizowanych w ramach Światowego Miesiąca Świadomości Autyzmu. Potrzebujemy siebie nawzajem.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Waldemara Andzela, klub Prawo i Sprawiedliwość.</utt>
    </speech>
    <speech speaker="Poseł Waldemar Andzel">
      <utt t="norm">Panie Marszałku! Wysoka Izbo! Jestem po spotkaniu z polskimi rolnikami, a konkretnie z powiatu zawierciańskiego w województwie śląskim. Chciałbym dowiedzieć się, czy ktoś zastanawia się nad kosztami, z jakimi muszą mierzyć się rolnicy. Koszt produkcji 1 ha pszenicy to ok. 4600 zł. Największe wydatki to nawozy – 1600 zł, oraz środki ochrony roślin – 1 tys. zł. Jest to druzgocące i niesprawiedliwe. Prawo i Sprawiedliwość doprowadziło do tego, że rolnicy mają dopłaty wyższe od średniej unijnej. Jakie dopłaty proponuje Platforma Obywatelska i jej koalicjanci? Izba Zbożowo-Paszowa informuje o przestoju w handlu ziarnem. Podaż ziarna na rynku jest mała, wszyscy czekają na dopłaty. Pokażcie waszą sprawczość, zaradność i oświećcie nas, jakie dopłaty proponujecie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Jarosława Zielińskiego, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Jarosław Zieliński">
      <utt t="norm">Moje oświadczenie dotyczy budowy drogi ekspresowej Białystok – Augustów – Raczki w województwie podlaskim, jako inwestycji o strategicznym znaczeniu komunikacyjnym, społeczno-gospodarczym i wojskowym w północno-wschodniej Polsce, przy przesmyku suwalskim. Po wielu długich staraniach i zabiegach droga ta została przez rząd Prawa i Sprawiedliwości włączona do planowanej sieci dróg ekspresowych w Polsce i uzyskała gwarancję finansowania. Niestety mimo upływu czasu ta ważna i długo oczekiwana inwestycja nie jest wciąż przedmiotem odpowiednich działań obecnego rządu, ministra infrastruktury, Generalnej Dyrekcji Dróg Krajowych i Autostrad. Wobec realnego zagrożenia militarnego ze strony Rosji, zwłaszcza w rejonie przesmyku suwalskiego, naszą racją stanu jest bezzwłoczne zbudowanie spełniającej funkcje cywilne i wojskowe drogi ekspresowej, łączącej Polskę z krajami bałtyckimi jako częścią NATO i Unii Europejskiej. Zwracam się więc do premiera rządu, do Donalda Tuska, do ministra infrastruktury i do Generalnej Dyrekcji Dróg Krajowych i Autostrad o podjęcie pilnych, niezbędnych działań w celu zrealizowania tej inwestycji. W przypadku dalszego przeciągania w czasie budowy drogi S8 i pozorowania działań jako osoby pełniące funkcje publiczne i obywatele, którzy popierają prezentowane przeze mnie dzisiaj w skrócie stanowisko</utt>
      <utt t="reaction">Dzwonek</utt>
      <utt t="norm">, będziemy zmuszeni do podjęcia bardziej zdecydowanych działań, dostępnych w demokratycznym państwie prawa. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz panią poseł Agnieszkę Soin, klub Prawo i Sprawiedliwość. Proszę bardzo, pani poseł.</utt>
    </speech>
    <speech speaker="Poseł Agnieszka Anna Soin">
      <utt t="norm">Szanowny Panie Marszałku! Wysoka Izbo! Kolejna dobra wiadomość dla regionu, który reprezentuję. Koleje Dolnośląskie, spółka samorządowa, inwestuje w nowoczesny tabor. Kolejne 10 nowych, najnowocześniejszych i elektrycznych pociągów zasilą już niebawem flotę regionalnego przewoźnika. Dzięki inwestycjom zwiększa się częstotliwość kursowania na obecnych liniach oraz będą obsługiwane nowe połączenia, które zostały reanimowane po wielu latach dzięki staraniom Prawa i Sprawiedliwości i naszych koalicjantów w sejmiku województwa. Dolny Śląsk jest dziś pionierem na skalę całego kraju w przejmowaniu i rewitalizowaniu zapomnianych linii kolejowych. To dzięki współpracy z poprzednim rządem Prawa i Sprawiedliwości codziennie z transportu korzystają tysiące Dolnoślązaków. Tylko w ostatnich 5 latach działań naszej koalicji połączenia kolejowe na Dolnym Śląsku przywrócono do tych miejscowości, w których żyje ok. 200 tys. mieszkańców. Tylko w ubiegłym roku z usług regionalnego przewoźnika skorzystało ponad 19 mln pasażerów. Skuteczne ubieganie się o środki unijne, dzięki którym Dolnoślązacy podróżują nowoczesnymi pociągami, jest marką jakości i dbałości o środowisko, a także walką z wykluczeniem komunikacyjnym. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam teraz pana posła Michała Cieślaka, także klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Michał Cieślak">
      <utt t="norm">Panie Marszałku! Wysoki Sejmie! Za nami pierwsza tura wyborów samorządowych. Z tego miejsca chciałbym podziękować wszystkim Polkom i Polakom, a w szczególności mieszkańcom województwa świętokrzyskiego, za tak liczny udział w tych wyborach. Chciałbym również pogratulować wszystkim radnym, wójtom, burmistrzom, prezydentom miast, którzy uzyskali mandat wyborczy. Gratuluję tego wyróżnienia i zaufania społecznego. Jednocześnie życzę udanej kadencji, a przede wszystkim realizacji programów i złożonych obietnic. Chcę również podziękować wszystkim kandydatom, którzy nie uzyskali mandatów, a wzięli udział w rywalizacji wyborczej, poddając się bezpośredniej ocenie swoich wyborców i mieszkańców. To przejaw patriotyzmu oraz oznaka wrażliwości na społeczne problemy i oczekiwania. Należy o tym pamiętać. To też niełatwa decyzja, która wymaga cywilnej odwagi. W drugiej turze wyborów samorządowych życzę kandydatom powodzenia</utt>
      <utt t="reaction">Dzwonek</utt>
      <utt t="norm">, wysokiej frekwencji i oczywiście wygranej. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Łukasza Mejzę, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Łukasz Mejza">
      <utt t="norm">Szanowny Panie Marszałku Bosak! Wysoka Izbo! Ostatnio cała Polska żyła, jak to napisał jeden z tabloidów, dziką imprezą w Sejmie. Dostałem w tej sprawie setki telefonów, mnóstwo wiadomości i gratulacji. Dzwoniło bardzo wielu dziennikarzy. Dlatego, aby nie powtarzać się po stokroć, jako chyba główny sprawca tego zamieszania postanowiłem się do tego odnieść osobiście z mównicy sejmowej, odnieść i jednocześnie wyrazić oburzenie, oburzenie zwłaszcza na krytykę niektórych środowisk, szczególnie tych lewicowych, krytykę za to, że w Sejmie RP przywracamy wieloletnie, najlepsze tradycje tego miejsca, tradycje polegające na wspólnym, chóralnym śpiewaniu polskich, patriotycznych piosenek, przeplatanych nieco bardziej humorystyczno-biesiadnym repertuarem. Jeszcze jedno, szanowni państwo. Ja, w przeciwieństwie do koalicji 13 grudnia, nie fałszuję. Ani politycznie, ani muzycznie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Wydaje się, że tam nie chodziło o śpiew, tylko o naruszenie zasad ciszy nocnej. Myślę, że jako posłowie powinniśmy zadbać o to, żeby mieszkańcy okolicznych budynków nie musieli wzywać policji. Zapraszam teraz do wygłoszenia oświadczenia poselskiego pana posła Dariusza Mateckiego, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Dariusz Matecki">
      <utt t="norm">Szanowny Panie Marszałku! Śpiewać nie będę, ale serdecznie pozdrawiam pana posła Brauna.</utt>
      <utt t="interrupt" by="Poseł Włodzimierz Skalik">Śpiewająco.</utt>
      <utt t="norm">Ale sprawa jest bardzo poważna. Szef szwedzkiej policji stwierdził, że eskalacja przemocy gangów w jego kraju przy niemal codziennych strzelaninach, zamachach bombowych, w których zginęły dziesiątki osób, jest niezwykle poważna. Co to się dzieje, że nagle Szwedzi, Niemcy, Belgowie popełniają tyle przestępstw? Kradną samochody, palą samochody, strzelają do ludzi. Może to przez ten słynny kryzys klimatyczny nagle tym przestępcom cera, karnacja ciemnieje? Szanowni Państwo! Przez to, że wyrażono zgodę na masową migrację do Europy z krajów azjatyckich i afrykańskich, gwałtownie spada poziom bezpieczeństwa w Europie. Niestety również spadnie on w Polsce, bo rząd Donalda Tuska – jestem przekonany – będzie w pełni realizować postanowienia paktu migracyjnego. Dzisiaj mówią, że będziemy płacić za nieprzyjętych migrantów, ale jestem przekonany, że te osoby i tak będą tutaj napływać, bo Donald Tusk w większości spraw po prostu kłamie. Cytat: Europa nie jest już Europą, ale Eurabią, która z powodu uległości wobec wroga, islamskiego nazizmu, kopie swój własny grób. To są słowa ś.p. Oriany Fallaci, która obecnie nie żyje, ale już wówczas przewidywała to</utt>
      <utt t="reaction">Dzwonek</utt>
      <utt t="norm">, co dzisiaj się dzieje. Europa umiera, Europa w ciągu jednego pokolenia może w sposób demokratyczny zmienić się po prostu w państwa, gdzie króluje szariat. Przez polityków takich jak pani Merkel, pan Donald Tusk i ich politykę herzlich willkommen nasze bezpieczeństwo legło w gruzach. Nie możemy już spokojnie jeździć do Francji, do Berlina, bo to są miejsca, w których po prostu można zostać zastrzelonym, tak jak ten Polak, świętej pamięci, który w Szwecji został teraz zamordowany, kiedy szedł po prostu na basen ze swoim synem. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Norberta Kaczmarczyka, klub Prawo i Sprawiedliwość.</utt>
    </speech>
    <speech speaker="Poseł Norbert Jakub Kaczmarczyk">
      <utt t="norm">Bardzo dziękuję. Szanowny Panie Marszałku! Wysoka Izbo! Chciałbym podziękować wszystkim parlamentarzystom, którzy po wczorajszej debacie związanej z życiem zagłosowali, opowiedzieli się dzisiaj za życiem i próbowali, chociaż niestety nieudanie, odrzucić szkodliwe projekty. Projekty trafią do specjalnej komisji, która zajmie się życiem. Zastanawia mnie kwestia związana z dzisiejszym podejściem i kwestią związaną z atakami na wszelkie ruchy pro-life, których przedstawiciele przez ostatnie tygodnie próbowali przekonywać parlamentarzystów do tego, by rzeczywiście odrzucić te szkodliwe projekty. Tym ruchom również chciałbym podziękować, bo wykonują olbrzymią pracę, pracę merytoryczną, pracę za darmo, pracę dla drugiego człowieka, który tak naprawdę nie może decydować o sobie. A więc chciałbym jeszcze raz serdecznie podziękować tym ludziom, którzy przyczynili się do tego, że tak ogromna liczba parlamentarzystów dzisiaj sprzeciwiła się tym szkodliwym projektom. Co się stanie dalej? Zobaczymy, jak będzie pracowała komisja, ale na pewno powinniśmy zastanowić się nad swoją wrażliwością, nad podejściem do drugiego człowieka, nad tym, jakie ma prawa człowiek, który przez wiele środowisk dzisiaj nazywany jest tylko i wyłącznie płodem, jest nazywany błędem, jest nazywany kimś, kto tak naprawdę nie ma swojej godności. A więc wielki test przed nami, przed całym parlamentem</utt>
      <utt t="reaction">Dzwonek</utt>
      <utt t="norm">, kiedy ustawa trafi pod obrady Wysokiej Izby. Chodzi o to, aby wszystkie te szkodliwe cztery projekty odrzucić. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Krzysztofa Mulawę, Konfederacja. Proszę bardzo.</utt>
    </speech>
    <speech speaker="Poseł Krzysztof Mulawa">
      <utt t="norm">Panie Marszałku! Wysoka Izbo! Wczoraj odbyła się jedna z najważniejszych debat w X kadencji Sejmu. Wspaniałe wystąpienie pani Kariny Bosak w kwestii ochrony życia. Debata wywołała wiele emocji. Niestety również wywołane zostały wewnętrzne demony i wewnętrzne instynkty. I oto poseł Franciszek Sterczewski dokonał kradzieży – trzeba to sobie jasno powiedzieć – tablicy, która stała tutaj, niedaleko mnie, na mównicy. Być może pan poseł nie zdaje sobie sprawy z tego, co zrobił, więc z mównicy chcę wezwać pana posła do tego, żeby zwrócił nieswoją własność i więcej nie dopuszczał się jako poseł na Sejm takich czynów. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Aleksandra Mrówczyńskiego, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Aleksander Mikołaj Mrówczyński">
      <utt t="norm">Szanowny Panie Marszałku! Wysoka Izbo! Pragnę z serca bardzo podziękować wszystkim, którzy dzisiaj głosowali za cywilizacją życia, a nie cywilizacją śmierci. Prawo do życia jest najwyższym prawem istoty ludzkiej, które w tej Izbie jest kwestionowane. Mimo powołania komisji nadzwyczajnej do rozpatrzenia haniebnych projektów ustaw dotyczących prawa do aborcji, powiem więcej: prawa do zabijania dzieci, wierzę w to, że ci, którzy jeszcze dzisiaj wątpili w tej Izbie, zmienią zdanie i będą za cywilizacją życia. Jestem za życiem od poczęcia do naturalnej śmierci. Tak nam dopomóż, Panie Boże Wszechmogący, wszystkim posłom tej Izby, posłom Rzeczypospolitej Polskiej. Amen.</utt>
      <utt t="reaction">Oklaski</utt>
      <utt t="interrupt" by="Poseł Grzegorz Braun">Amen.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz panią poseł Elżbietę Burkiewicz. Proszę bardzo, pani poseł.</utt>
    </speech>
    <speech speaker="Poseł Elżbieta Burkiewicz">
      <utt t="norm">Panie Marszałku! Wysoka Izbo! Nie będę mówiła o dzisiejszym dniu w Sejmie, tylko chcę mówić o bieżącym życiu kobiet na wsi i w mieście. Wysoka Izbo! Na terenach wiejskich działają, i to bardzo skutecznie, koła gospodyń wiejskich. Działają one na podstawie ustawy, która weszła w życie w 2018 r. Każde koło ma osobowość prawną, jest rejestrowane w Krajowym Rejestrze Kół Gospodyń Wiejskich. Jest to prowadzone przez prezesa Agencji Restrukturyzacji i Modernizacji Rolnictwa. Działalność takiego koła odbywa się zgodnie ze statutem, w każdej wsi może być jedno takie koło. Każde z nich ma zgromadzenie członków oraz zarząd wybierany przez to zgromadzenie. Zaobserwowałam, że w ostatnich latach następuje rozwój podobnych organizacji w miastach – w formie mniej lub bardziej sformalizowanej działają, można powiedzieć, koła gospodyń miejskich. Te organizacje pełnią podobne funkcje, również bardzo ważne, w miejskich i podmiejskich społecznościach, oferując kobietom przestrzeń do nauki, rozwoju, spotykania się, kultywowania tradycji czy pogłębiania integracji lokalnej społeczności. Niestety koła gospodyń miejskich nie mają prawnego uregulowania tożsamego z tym, jakie przysługuje kołom gospodyń wiejskich.</utt>
      <utt t="reaction">Dzwonek</utt>
      <utt t="norm">Chciałabym powiedzieć, że koła gospodyń miejskich powinny również otrzymać taką regulację. Nie wymagałoby to bardzo wielu zmian, a pozwalałoby kobietom z miast gromadzić się i działać. Podobnie jak kobiety wiejskie miałyby do tego takie samo prawo. Myślę, że jest to bardzo dobre rozwiązanie na przyszłość. Bardzo dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Włodzimierza Skalika, klub Konfederacji.</utt>
    </speech>
    <speech speaker="Poseł Włodzimierz Skalik">
      <utt t="norm">Panie Marszałku! Wysoka Izbo! 2 dni temu, w środę, 11 kwietnia, doszło do tragicznego zdarzenia. Został zamordowany nasz rodak, 39-letni nasz obywatel strzałem w tył głowy oddanym ze strony stojącej obok grupki młodzieży. Ta tragedia rozegrała się na oczach jego 12-letniego syna. Można się tylko domyślać, że ten zbrodniczy czyn został dokonany przez imigrantów. Niestety szwedzkie służby unikają wskazania narodowości sprawcy. Szwedzka policja nie zatrzymała w tej sprawie ani jednej osoby. Tak, moi drodzy, kończy się masowa i niekontrolowana imigracja. Szwecja szeroko otworzyła drzwi na masową imigrację i teraz jesteśmy świadkami tego, tych tragicznych skutków. Niestety przyjęty pakt migracyjny w Parlamencie Europejskim sprawi, że podobne sytuacje będą stawały się również polską codziennością. My kategorycznie się temu sprzeciwiamy.</utt>
      <utt t="reaction">Dzwonek</utt>
      <utt t="norm">Nie do takiej Unii Europejskiej chcieli iść nasi rodacy. Nie taką Unię Europejską wybierali Polacy. W związku z tym, aby powstrzymać tę tragiczną perspektywę, która stopniowo będzie się pojawiała na polskich ulicach, czas na podjęcie w Polsce debaty w sprawie scenariusza polexitu.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Łukasza Ściebiorowskiego, klub Koalicji Obywatelskiej. Proszę bardzo.</utt>
    </speech>
    <speech speaker="Poseł Łukasz Ściebiorowski">
      <utt t="norm">Dziękuję. Panie Marszałku! Wysoka Izbo! Dzisiaj w Sejmie, ale też w mediach wczoraj, dzisiaj pojawiło się dużo głosów dotyczących śpiewów posłów i muzyki chóralnej, dlatego chciałbym zachęcić państwa parlamentarzystów do przystąpienia do Parlamentarnego Zespołu ds. Wspierania Twórców i Promocji Polskiej Muzyki Rozrywkowej, któremu mam zaszczyt przewodniczyć. Zespół działa prawie od początku kadencji i spotkał się z dużym zainteresowaniem środowiska, branży muzycznej, twórców i artystów. Myślę, że niektórzy posłowie energię poświęconą na nocne śpiewy w hotelu sejmowym mogliby spożytkować na pracę w tym zespole, bo warto promować i wspierać polskich twórców i artystów. Zachęcam do przystąpienia. Oczywiście takich różnych projektów, akcji promujących branżę muzyczną, wspierających artystów jest bardzo wiele. To są koncerty, festiwale, m.in. konkurs muzyki, przegląd twórczości muzycznych SPI nie ŚPi, który odbywa się u mnie, w Piekarach Śląskich, już od wielu lat. Taki ruszył również w tym roku. Serdecznie zapraszam wszystkich młodych twórców, którzy chcieliby w takim przeglądzie wziąć udział. Dziękuję, panie marszałku, wszystkiego dobrego.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Grzegorza Brauna, Konfederacja.</utt>
    </speech>
    <speech speaker="Poseł Grzegorz Braun">
      <utt t="norm">Dziękuję, panie marszałku. Szczęść Boże wszystkim obrońcom życia ludzkiego! Takiego malutkiego człowieczka zastali wszyscy posłowie w ławach poselskich.</utt>
      <utt t="interrupt" by="Poseł Marcin Józefaciuk">Nie wszyscy.</utt>
      <utt t="norm">Bardzo dziękuję w trybie oświadczenia poselskiego tym, którzy w ostatnich godzinach, dniach wespół w zespół i tu, w Sejmie, i tam, przy ul. Wiejskiej, walczyli o bezpieczeństwo życia ludzkiego w Rzeczypospolitej Polskiej, o prawną gwarancję bezpieczeństwa przeciwko projektom legalizacji dzieciobójstwa. Bardzo dziękuję wszystkim, którzy rozumieją, że sprawa bezpieczeństwa życia ludzkiego nie jest ci to jedna z kwestii – jak to lubią mówić publicyści i politycy asekuranci – obyczajowych, światopoglądowych, w domyśle uznaniowych. To jest kwestia należąca do sfery bezpieczeństwa narodowego, bezpieczeństwa państwa. Jeśli mały człowiek, mały Polak nie jest bezpieczny, to w konsekwencji nikt nie jest bezpieczny, a każdą grupę można dowolnie werdyktem demokratycznym nominować</utt>
      <utt t="reaction">Dzwonek</utt>
      <utt t="norm">do grona wykluczonych, do grona wyjętych spod prawa. Nie dopuśćmy do tego, żeby mali Polacy zostali wyjęci spod prawa. Dziękuję bardzo. Panie Marszałku! Jeśli mogę jeszcze dodać jedno zdanie o tym, czego nam tu zabrakło w tych dniach, mnie osobiście, przedstawicielowi władzy świeckiej, 1/460 części najwyższej władzy ustawodawczej Rzeczypospolitej. Mnie bardzo zabrakło głosu władzy duchownej. Eminencje! Ekscelencje! Zaszyliście się gdzieś i nam, świeckim grzesznikom, politykom, bardzo brakuje waszego głosu. Nie dajcie sobie wmówić, że masoński rozdział Kościoła od państwa to zasada, której mamy hołdować, której macie wy i której mamy my się podporządkować. Nie, naszą zasadą jest rozdzielenie władz, cywilizowane, łacińskie rozdzielenie władz świeckiej i duchownej. Ja, przedstawiciel skromny, ułamkowy władzy świeckiej, wyrażam tęsknotę za obecnością władzy duchownej w polskim życiu publicznym. Dziękuję bardzo, panie marszałku.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Łukasza Kmitę, Klub Parlamentarny Prawo i Sprawiedliwość. Proszę bardzo.</utt>
    </speech>
    <speech speaker="Poseł Łukasz Kmita">
      <utt t="norm">Panie Marszałku! Wszyscy Państwo Parlamentarzyści! Szanowni Państwo! Zwracam się z gorącym apelem do przedstawicieli dzisiejszej opcji rządzącej o podjęcie działań związanych ze wsparciem samorządów. W ostatnich dniach w Małopolsce obserwowaliśmy wysyp przekazywania już nie czeków, tak jak za czasów, w których rządziliśmy, ale tzw. znaków dobrej drogi. Nie dziwiłoby mnie to wcale, gdyby to były projekty nowe, przygotowane przez rząd pana premiera Donalda Tuska, przez jego ministrów. Ale okazuje się, że zarówno administracja rządowa tu, w Warszawie, jak i ta w terenie, jak można powiedzieć, przypisuje sobie sukcesy rządu premiera Mateusza Morawieckiego. Chodzi o posiłkowanie się projektami zgłoszonymi przez rząd Prawa i Sprawiedliwości i brak efektów ich własnej pracy. Jest też chęć likwidacji Programu Inwestycji Strategicznych, podczas gdy tylko do Małopolski trafiło 9 mld zł w ciągu 3 lat. Gorąco apeluję do posłów Platformy Obywatelskiej, Polskiego Stronnictwa Ludowego, do posłów Trzeciej Drogi: weźcie się do pracy. Przygotujcie dobre projekty wspierające samorządy, przygotujcie pomoc dla małych gmin, które oczekują wsparcia rozwojowego, nawet jeśli nie na takim poziomie jak w ostatnich latach.</utt>
      <utt t="reaction">Dzwonek</utt>
      <utt t="norm">Wiele jeszcze przed nami do zrobienia, a takie małe gminy jak Książ Wielki, Stryszów czy Mucharz oczekują od rządu pomocy i wsparcia. Bardzo dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Na tym zakończyliśmy oświadczenia poselskie . Informacja o wpływie interpelacji, zapytań oraz odpowiedzi na nie jest dostępna w Systemie Informacyjnym Sejmu. Na tym kończymy 9. posiedzenie Sejmu Rzeczypospolitej Polskiej. Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 10. posiedzenia Sejmu, zwołanego na dni 24, 25 i 26 kwietnia 2024 r., został paniom i panom posłom doręczony. Zamykam posiedzenie.</utt>
      <utt t="reaction">Wicemarszałek trzykrotnie uderza laską marszałkowską</utt>
    </speech>
  </content>
</session>

