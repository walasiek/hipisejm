<?xml version="1.0" ?>
<session source="13_c_ksiazka.pdf">
  <meta>
    <session_no>13</session_no>
    <term_no>10</term_no>
    <session_date>2024-06-14</session_date>
  </meta>
  <session_officials>
    <official title="speaker" name="Szymon Hołownia"/>
    <official title="vice_speaker" name="Krzysztof Bosak"/>
  </session_officials>
  <content>
    <speech speaker="Marszałek Szymon Hołownia">
      <utt t="norm">Dzień dobry państwu. Wznawiam posiedzenie. Na sekretarzy dzisiejszych obrad powołuję posłów Bartłomieja Dorywalskiego oraz Małgorzatę Gromadzką. Protokół i listę mówców prowadzić będzie poseł Bartłomiej Dorywalski. Proszę pana posła sekretarza o odczytanie komunikatów.</utt>
      <utt t="reaction">Oklaski</utt>
      <utt t="norm">Pan poseł Dorywalski cieszy się olbrzymią popularnością w swoim ugrupowaniu.</utt>
      <utt t="reaction">Oklaski</utt>
      <utt t="norm">Ale pan poseł Dorywalski w geście parlamentarnej miłości i otwarcia postanowił przekazać obowiązek pani poseł Małgorzacie Gromadzkiej.</utt>
      <utt t="interrupt" by="Sekretarz Poseł Bartłomiej Dorywalski">To było z góry wiadome.</utt>
      <utt t="norm">To było z góry wiadome – tak twierdzi, ale to tylko skromność przez niego przemawia.</utt>
      <utt t="reaction">Oklaski</utt>
      <utt t="norm">Wspaniały gest, panie pośle, doceniany przez obie strony sali. Bardzo proszę, pani poseł.</utt>
    </speech>
    <speech speaker="Sekretarz Poseł Małgorzata Gromadzka">
      <utt t="norm">Informuję, że dziś odbędą się posiedzenia Komisji: — Śledczej do zbadania legalności, prawidłowości oraz celowości działań, a także występowania nadużyć, zaniedbań i zaniechań w zakresie legalizacji pobytu cudzoziemców na terytorium Rzeczypospolitej Polskiej w okresie od dnia 12 listopada 2019 r. do dnia 20 listopada 2023 r. – bezpośrednio po zakończeniu głosowań, ok. godz. 11.15, — Śledczej do zbadania legalności, prawidłowości oraz celowości działań podjętych w celu przygotowania i przeprowadzenia wyborów Prezydenta Rzeczypospolitej Polskiej w 2020 r. w formie głosowania korespondencyjnego – godz. 13.15, — Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. – godz. 14. Dziękuję.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Wysoka Izbo! Informuję, że prezes Rady Ministrów powołał panią Joannę Napierałę na członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15. Zgodnie z ustawą przed przystąpieniem do wykonywania obowiązków członkowie komisji składają przed Sejmem Rzeczypospolitej Polskiej ślubowanie. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący ślubowanie członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15. Komisja Polityki Społecznej i Rodziny przedłożyła sprawozdanie o uchwale Senatu w sprawie ustawy o ochronie sygnalistów, druk nr 455. W związku z tym, na podstawie art. 95f regulaminu Sejmu, podjąłem decyzję o uzupełnieniu porządku dziennego o punkt obejmujący rozpatrzenie tego sprawozdania. Zanim będziemy ślubować, chciałbym bardzo serdecznie pozdrowić młodzież i nauczycieli ze „Szkoły z charakterem” im. Edyty Stein z Gliwic. Jest to klasa 5a. Są tu na zaproszenie pana posła Marka Gzika oraz naszego byłego już niestety kolegi Borysa Budki. Witamy was serdecznie.</utt>
      <utt t="reaction">Oklaski</utt>
      <utt t="norm">Pan poseł Budka też – z nowej perspektywy – przygląda się pracy naszej Izby. Przystępujemy do rozpatrzenia punktu 11. porządku dziennego: Ślubowanie członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15. Zgodnie z art. 8 ust. 4 ustawy o Państwowej Komisji do spraw przeciwdziałania wykorzystaniu seksualnemu małoletnich poniżej lat 15 przed przystąpieniem do wykonywania obowiązków członkowie komisji składają przed Sejmem Rzeczypospolitej Polskiej ślubowanie. Stwierdzam, że członek komisji pani Joanna Napierała zgłosiła się w celu złożenia ślubowania.</utt>
      <utt t="reaction">Zebrani wstają</utt>
      <utt t="norm">Bardzo proszę panią Joannę Napierałę o zbliżenie się do stołu prezydialnego. Odczytam rotę ślubowania. „Ślubuję uroczyście, że przy wykonywaniu powierzonych mi obowiązków członkini Państwowej Komisji do spraw przeciwdziałania wykorzystaniu seksualnemu małoletnich poniżej lat 15 dochowam wierności Konstytucji Rzeczypospolitej Polskiej, będę strzec praw dziecka, kierując się przepisami prawa, dobrem dziecka i dobrem rodziny. Ślubuję, że powierzone mi obowiązki będę wypełniać bezstronnie, z najwyższą sumiennością i starannością, że będę strzec godności powierzonego mi stanowiska oraz dochowam tajemnicy prawnie chronionej”. Pani Joanna Napierała.</utt>
    </speech>
    <speech speaker="Członek Państwowej Komisji do spraw Przeciwdziałania Wykorzystaniu Seksualnemu Małoletnich Poniżej Lat 15 Joanna Napierała">
      <utt t="norm">Ślubuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Stwierdzam, że pani Joanna Napierała złożyła ślubowanie członka Państwowej Komisji do spraw przeciwdziałania wykorzystaniu seksualnemu małoletnich poniżej lat 15. To teraz stałe fragmenty gry, a więc wnioski formalne. Pan poseł Jarosław Sachajko, Kukiz’15.</utt>
    </speech>
    <speech speaker="Poseł Jarosław Sachajko">
      <utt t="norm">Szanowny panie marszałku najbardziej zamkniętego od 2 tygodni Sejmu!</utt>
      <utt t="reaction">Gwar na sali, dzwonek</utt>
      <utt t="norm">Pan marszałek zabronił posłom wjeżdżać samochodem do Sejmu. Co dalej, panie marszałku? Łazienki pan zablokuje? Nieobecny panie premierze, Wysoka Izbo, 6 dni przed eurowyborami pan marszałek w Sejmie jak ojciec narodu pouczał rolników: Należy deeskalować wszędzie tam, gdzie jest to tylko możliwe. Należy być mądrym przed szkodą, aby nie doprowadzić do pęknięcia Rzeczypospolitej. Należy rozwiązywać sytuację przy stole, a nie na ulicy. Rolnicy przy stole w Sejmie wytłumaczyli panu marszałkowi, jakich rozwiązań potrzebują. Od miesięcy te rozwiązania są blokowane w komisji rolnictwa, panie marszałku. Jeżeli będzie trzeba, przyjdę i przy stole panu marszałkowi wytłumaczę, co jest w poszczególnych ustawach.</utt>
      <utt t="reaction">Dzwonek</utt>
      <utt t="norm">Składam wniosek formalny o przerwę, aby pan marszałek dowiedział się od swojego koalicjanta, dlaczego blokuje rozwiązania, o które od miesięcy proszą rolnicy. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Dwie informacje porządkowe dla pana posła. Po pierwsze, jeśli chodzi o wjazd samochodami na teren Sejmu, to wjazd na legitymację rzeczywiście jako zwyczaj został zakończony.</utt>
      <utt t="reaction">Oklaski</utt>
      <utt t="norm">Stało się to z prostej przyczyny: czasami na jednego posła i na jedną legitymację było tu parkowanych nawet 5 czy 10 pojazdów samochodowych. To nie jest parking publiczny, panie pośle, to jest Kancelaria Sejmu.</utt>
      <utt t="reaction">Oklaski</utt>
      <utt t="norm">W związku z tym będziemy tu teraz wpuszczać tylko samochody z przepustką, które są samochodami posłów. Robimy tak również ze względów bezpieczeństwa. Z całą pewnością zdaje pan sobie sprawę, z jakimi zagrożeniami dzisiaj się mierzymy, i musimy dbać o to, żeby nikt nam nigdy tutaj żadnej złej rzeczy nie chciał wyrządzić. Jest jeszcze jeden powód: remonty, które w tej chwili trwają w Sejmie. Jak państwo wiecie, każdy remont to kontenery, każde kontenery to zabrane miejsca parkingowe. Miejsc dla posłów w Sejmie i ich samochodów wystarczy, ale – wybaczy pan – dla rodziny, znajomych i przyjaciół takiej przestrzeni bezpłatnie w Śródmieściu udostępniać nie będziemy. Po drugie, informacja dla pana dotycząca działań z rolnikami.</utt>
      <utt t="interrupt" by="Poseł Jakub Rutnicki">Ceny w górę.</utt>
      <utt t="norm">Okrągły stół, konferencja, wcześniej przyjęcie przeze mnie tutaj, w Sejmie, protestujących. Czy takie zwyczaje są w pana ocenie czymś nowym, jeżeli chodzi o tych, którzy przychodzą protestować, czy też nie? Na pewno będziemy się tym zajmowali.</utt>
    </speech>
    <speech speaker="Poseł Jarosław Sachajko">
      <utt t="norm">Panie marszałku…</utt>
    </speech>
    <speech speaker="Marszałek Szymon Hołownia">
      <utt t="norm">Biorę tę listę, którą pan przedstawił, i będę próbował ustalić z przewodniczącym komisji, jaki jest stan prac. Umówimy się na spokojnie i poinformuję pana, jak to wygląda. Dziękuję, panie pośle.</utt>
    </speech>
    <speech speaker="Poseł Jarosław Sachajko">
      <utt t="norm">Panie marszałku, tylko powiem, że konferencje nie są niczym nowym. Tu była masa konferencji rolników. Teraz są rozwiązania…</utt>
    </speech>
    <speech speaker="Marszałek Szymon Hołownia">
      <utt t="norm">Bardzo dobrze. Panie pośle, nie ma takiej instytucji jak podwójny wniosek formalny. Dziękuję panu bardzo.</utt>
    </speech>
    <speech speaker="Poseł Jarosław Sachajko">
      <utt t="norm">Proszę poprosić posłów Nowoczesnej, którzy wwozili do piwnicy…</utt>
    </speech>
    <speech speaker="Marszałek Szymon Hołownia">
      <utt t="norm">Przystępujemy do głosowania. Poddaję wniosek formalny o przerwę pod głosowanie…</utt>
      <utt t="reaction">Wypowiedź poza mikrofonem</utt>
      <utt t="norm">Słucham, panie pośle.</utt>
      <utt t="reaction">Wypowiedź poza mikrofonem</utt>
      <utt t="norm">Czyli pan nie chce przerwy?</utt>
      <utt t="interrupt" by="Poseł Janusz Cieszyński">Nie.</utt>
      <utt t="norm">Pan poseł Cieszyński nie chce przerwy. Bardzo proszę nam o tym opowiedzieć.</utt>
    </speech>
    <speech speaker="Poseł Janusz Cieszyński">
      <utt t="norm">Panie Marszałku! Wysoka Izbo! Nie powinniśmy robić żadnych przerw, ponieważ na ulicach polskich miast trwa epidemia związana z przedawkowywaniem opioidów.</utt>
      <utt t="interrupt" by="Głos z sali">A respiratory się znalazły?</utt>
      <utt t="norm">To jest poważna sprawa. Idą wakacje i naprawdę następne posiedzenie Sejmu to jest ostatni moment na to, żeby coś w tej sprawie zrobić. Młodzi ludzie przedawkowują to na śmierć, kupują to w aptekach. Nie mamy ministra do spraw polityki lekowej, nie mamy głównego inspektora farmaceutycznego. Zróbmy coś, nim dojdzie do kolejnych tragedii. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję. Zgłoszony został wniosek formalny o przerwę w obradach. Poddaję ten wniosek pod głosowanie. Głosujemy. Kto z pań i panów posłów jest za zarządzeniem przerwy w obradach, zechce podnieść rękę i nacisnąć przycisk. Kto jest przeciw?</utt>
      <utt t="interrupt" by="Głos z sali">Nie działa.</utt>
      <utt t="norm">Pan poseł Fogiel zdążył. Kto się wstrzymał?</utt>
      <utt t="interrupt" by="Głos z sali">Nie działa.</utt>
      <utt t="norm">Co nie działa? Tu nie działa? Pan poseł Osuch. Tam mu nie działa.</utt>
      <utt t="interrupt" by="Głos z sali">Działa.</utt>
      <utt t="norm">Głosowało 409 posłów. 155 – za, 233 – przeciw, 21 się wstrzymało. Sejm wniosek odrzucił. Jako kolejny chce zgłosić wniosek pan poseł Janusz Kowalski, ale niech pan jeszcze sekundę zaczeka. Chciałbym pozdrowić gości z Rzeszowa, którzy są w Sejmie na zaproszenie pani poseł Krystyny Skowrońskiej, oraz gości, których zaprosił do nas pan poseł Grzegorz Napieralski. Są to państwo: Magdalena Weraksa, Łukasz Weraksa i Hania, ich córka, jak wnoszę. Serdecznie was pozdrawiamy.</utt>
      <utt t="reaction">Oklaski</utt>
      <utt t="norm">Cieszymy się, że jesteście. Panie pośle, bardzo proszę.</utt>
    </speech>
    <speech speaker="Poseł Janusz Kowalski">
      <utt t="norm">Panie Marszałku! Szanowni Państwo! 1 lipca wchodzą w życie podwyżki Tuska. Opłaty za energię elektryczną, ciepło, gaz ziemny pójdą kilkadziesiąt procent w górę. Tarcza Prawa i Sprawiedliwości przestaje obowiązywać. Premiera leniucha już nie ma w Sejmie, a my jako Prawo i Sprawiedliwość chcemy pracować. Żądamy, aby na dzisiejszym posiedzeniu Sejmu był rozpatrywany projekt obywatelski: stop podwyżkom, poparty przez 140 tys. polskich obywateli. Nie zgadzamy się na takie podwyżki. Donald Tusk chce wysyłać polskie kobiety do pracy przy kasie w niemieckim Lidlu, by zapłaciły za rachunki po tych podwyżkach. Emeryci będą żyć w swoich nieogrzanych domach, bo nie będzie ich stać na zapłacenie rachunków. Polskie dzieci znowu będą głodne, nie wyjadą na wakacje, nie wyjadą na ferie, bo rodzice będą ciułać na rachunki po tych podwyżkach.</utt>
      <utt t="interrupt" by="Głos z sali">Jest szefem elektrociepłowni.</utt>
      <utt t="norm">Nie ma na to zgody, szanowni państwo. Powiem za Markiem Sawickim: weźcie się w końcu do roboty</utt>
      <utt t="reaction">Oklaski</utt>
      <utt t="norm">, dość leniuchowania. Na tym posiedzeniu Sejmu Prawo i Sprawiedliwość chce rozpatrywać projekt: stop podwyżkom.</utt>
      <utt t="reaction">Dzwonek</utt>
      <utt t="norm">Możemy pracować dzisiaj, jutro, w nocy.</utt>
      <utt t="interrupt" by="Głos z sali">Macie doświadczenie.</utt>
      <utt t="norm">Stop podwyżkom.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">A złożyliście ten projekt, panie pośle?</utt>
      <utt t="interrupt" by="Poseł Barbara Bartuś">Chyba pan żartuje. W tamtym tygodniu.</utt>
      <utt t="norm">Projekt: stop podwyżkom już jest?</utt>
      <utt t="interrupt" by="Poseł Barbara Bartuś">Od tygodnia.</utt>
      <utt t="reaction">Wypowiedź poza mikrofonem</utt>
      <utt t="norm">Słucham? Projekt obywatelski.</utt>
      <utt t="reaction">Wypowiedź poza mikrofonem</utt>
      <utt t="norm">Słuchajcie, państwo. Jeszcze nie ma nadanego numeru druku, natomiast jak wróci z analiz, natychmiast ten numer druku dostanie.</utt>
      <utt t="interrupt" by="Część posłów skanduje">Do roboty! Do roboty! Do roboty!</utt>
      <utt t="norm">Musicie się państwo przyzwyczaić do pewnych standardów. Wiem, że to nie jest łatwe. Natomiast w tej kadencji obowiązują jasne standardy: wpływają wnioski, dostają numer druku po kontroli formalnej i oczekują na swoją kolej w Sejmie. Gdy tylko skończy się kontrola formalna państwa projektu, to będzie miał numer druku i będziemy negocjować umieszczenie go w porządku obrad.</utt>
      <utt t="interrupt" by="Poseł Barbara Bartuś">Tydzień na kontrolę formalną.</utt>
      <utt t="norm">W tej chwili nie ma numeru druku, panie pośle.</utt>
    </speech>
    <speech speaker="Poseł Janusz Kowalski">
      <utt t="norm">Szanowny panie marszałku, chcę tylko powiedzieć jedną ważną rzecz. Pan mówi o numerze druku, a od 1 lipca gaz ziemny pójdzie 40% do góry, energia elektryczna – 30% do góry. Chcemy pracować nad projektem: stop podwyżkom na tym posiedzeniu Sejmu. Dość leniuchowania.</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, ale ja nie odpowiadam za to, w jakim tempie są zbierane podpisy pod projektami obywatelskimi.</utt>
      <utt t="interrupt" by="Poseł Barbara Bartuś">Ale został złożony w ubiegłym tygodniu. Tydzień to mało?</utt>
      <utt t="norm">Bardzo dziękuję panu posłowi. Na pewno będziemy procedowali nad projektem, tak jak nad wszystkimi innymi projektami obywatelskimi, które – jak pamiętam – za państwa rządów leżakowały w zamrażarce, a u nas zostały odmrożone i Sejm podjął decyzje w ich sprawie.</utt>
      <utt t="interrupt" by="Poseł Barbara Bartuś">Niech pan nie opowiada głupot.</utt>
      <utt t="norm">Powracamy do rozpatrzenia punktu 1. porządku dziennego: Sprawozdanie Komisji Administracji i Spraw Wewnętrznych oraz Komisji do Spraw Unii Europejskiej o rządowym projekcie ustawy o szczególnych rozwiązaniach w związku z przygotowywaniem i sprawowaniem przez Rzeczpospolitą Polską przewodnictwa w Radzie Unii Europejskiej w I połowie 2025 roku. Dodatkowe sprawozdanie komisji to druk nr 391-A. Przystępujemy do trzeciego czytania. Proszę panią posłankę Danutę Jazłowiecką o przedstawienie dodatkowego sprawozdania. Jest już pani posłanka.</utt>
      <utt t="interrupt" by="Głos z sali">Do roboty.</utt>
      <utt t="norm">Zapraszam.</utt>
    </speech>
    <speech speaker="Poseł Sprawozdawca Danuta Jazłowiecka">
      <utt t="norm">Dziękuję, panie marszałku. Panie Marszałku! Wysoka Izbo! W dniu 13 czerwca dwie połączone Komisje: do Spraw Unii Europejskiej i Administracji i Spraw Wewnętrznych dyskutowały i przyjęły dwie poprawki, które rekomendują państwu głosowanie za tymi poprawkami. To jest poprawka nr 1 i poprawka nr 2. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani poseł. Jak państwo słyszą, komisje wnoszą o uchwalenie projektu ustawy z druku nr 391. Przedstawiają również w dodatkowym sprawozdaniu poprawki oraz wniosek mniejszości, nad którymi Sejm będzie głosować w pierwszej kolejności. W 1. poprawce do art. 7 wnioskodawcy proponują zmianę w ust. 1. Komisje wnoszą o jej przyjęcie. Przystępujemy do głosowania. Kto z pań i panów posłów jest za przyjęciem 1. poprawki, zechce teraz podnieść rękę i nacisnąć przycisk. Kto jest przeciw? Kto się wstrzymał? Głosowało 411 posłów. 221 – za, 176 – przeciw, 14 się wstrzymało. Stwierdzam, że Sejm poprawkę przyjął. W jedynym wniosku mniejszości wnioskodawcy proponują skreślić art. 8 i art. 9. Głosujemy. Kto z pań i panów posłów jest za przyjęciem wniosku mniejszości, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 411 posłów. 190 – za, 221 – przeciw, nikt się nie wstrzymał. Sejm wniosek mniejszości odrzucił. W 2. poprawce wnioskodawcy proponują dodać art. 12a. Komisje wnoszą o jej przyjęcie. Głosujemy. Kto z pań i panów posłów jest za przyjęciem 2. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 411 posłów. 408 – za, 3 – przeciw, nikt się nie wstrzymał. Sejm poprawkę przyjął. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy, wraz z przyjętymi poprawkami, w brzmieniu z druku nr 391, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 411 posłów. 222 – za, 189 – przeciw, nikt się nie wstrzymał. Stwierdzam, że Sejm uchwalił ustawę o szczególnych rozwiązaniach w związku z przygotowywaniem i sprawowaniem przez Rzeczpospolitą Polską przewodnictwa w Radzie Unii Europejskiej w I połowie 2025 roku. Serdecznie witam w Sejmie gości z Krotoszyna, grupę wycieczkową z Krotoszyna. Pani poseł Katarzyna Sójka was zaprosiła. Machacie nam pięknie. My was też pozdrawiamy.</utt>
      <utt t="reaction">Oklaski</utt>
      <utt t="norm">Jest też tutaj z nami gość pani poseł Iwony Karolewskiej, pan Jacek Kliczykowski ze Świecia. Też serdecznie go witamy.</utt>
      <utt t="reaction">Oklaski</utt>
      <utt t="norm">Kontynuujemy blok głosowań. Powracamy do rozpatrzenia punktu 2. porządku dziennego: Sprawozdanie Komisji Nadzwyczajnej o poselskim projekcie ustawy o zmianie ustawy – Kodeks wyborczy. Dodatkowe sprawozdanie komisji to druk nr 392-A. Przystępujemy do trzeciego czytania. Proszę pana posła Mariusza Witczaka o przedstawienie dodatkowego sprawozdania komisji. Bardzo proszę.</utt>
    </speech>
    <speech speaker="Poseł Sprawozdawca Mariusz Witczak">
      <utt t="norm">Panie Marszałku! Wysoka Izbo! W toku prac przyjęliśmy 14 poprawek o charakterze technicznym, legislacyjnym. Nie przyjęliśmy pięciu poprawek, które będą przedmiotem prac komisji w najbliższym czasie. Nie przyjęliśmy ich, ponieważ część z nich wykracza poza zakres przedmiotowy, a część wymaga dopracowania systemowego. Co do zasady bardzo proszę Wysoką Izbę o przyjęcie całej ustawy, bowiem wzmacnia ona w sposób istotny prawa wyborcze Polek i Polaków, ze szczególnym uwzględnieniem praw grupy przez ostatnie lata wyraźnie dyskryminowanej, czyli Polaków na stałe zamieszkujących za granicą. Bardzo proszę o przyjęcie tej ustawy. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Komisja wnosi o uchwalenie projektu ustawy z druku nr 392. Komisja przedstawia również w dodatkowym sprawozdaniu wniosek o odrzucenie projektu ustawy w całości oraz poprawki. W pierwszej kolejności pod głosowanie poddam wniosek o odrzucenie projektu ustawy w całości. Komisja wnosi o odrzucenie tego wniosku. Jego przyjęcie spowoduje bezprzedmiotowość pozostałych propozycji. Pytanie odnośnie do tej ustawy i do tego głosowania chciał zadać pan poseł Schreiber. To jest ten moment, panie pośle.</utt>
    </speech>
    <speech speaker="Poseł Łukasz Schreiber">
      <utt t="norm">Panie Marszałku! Wysoka Izbo! Chciałoby się zapytać, dlaczego macie taką chęć, by wszystko zepsuć.</utt>
      <utt t="interrupt" by="Głos z sali">I kto to mówi?</utt>
      <utt t="norm">Bo to jest tak – i jak to wytłumaczyć – że dziś chcecie otworzyć drogę do głosowania korespondencyjnego dla wszystkich absolutnie w każdej sytuacji. Jeszcze wczoraj w tej sprawie w sytuacji ekstraordynaryjnej rozdzieraliście szaty, powołaliście komisję śledczą, skompromitowaliście się przy tej okazji, ale taki jest fakt. Dziś mówicie piękne słowa o demokracji i o waszej trosce o nią, ale jeszcze wczoraj z wielką pogardą podchodziliście do wyników wyborów, które wam nie pasowały.</utt>
      <utt t="interrupt" by="Głos z sali">…głosowanie korespondencyjne.</utt>
      <utt t="norm">Wasz nieobecny lider w dość haniebnych słowach podważał prezydenturę Andrzeja Dudy. Do dziś za to nie przeprosiliście, ani wy, ani on. I wreszcie dziś mówicie, że to tylko drobna zmiana dotycząca głosowania korespondencyjnego, ale już jutro planujecie demontaż Państwowej Komisji Wyborczej i powrót do skompromitowanego modelu sędziowskiego.</utt>
      <utt t="reaction">Dzwonek</utt>
      <utt t="norm">Dlatego będziemy głosowali przeciwko.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Rozumiem, że pan poseł sprawozdawca chce udzielić wyjaśnień w tej sprawie? Bardzo proszę.</utt>
    </speech>
    <speech speaker="Poseł Mariusz Witczak">
      <utt t="norm">Panie Marszałku! Bardzo krótko. To, co planujemy jutro, to pan zobaczy</utt>
      <utt t="reaction">Wesołość na sali</utt>
      <utt t="norm">, natomiast jeżeli chodzi o tę ustawę, to ona jest ustawą, która wprowadza instrument głosowania korespondencyjnego jako głosowania uzupełniającego, jako głosowania o charakterze alternatywnym. Proszę nie porównywać tego z tą patologią, którą próbowaliście nam zorganizować, przepychając prezydenturę Andrzeja Dudy.</utt>
      <utt t="interrupt" by="Poseł Piotr Zgorzelski">Bardzo dobrze prawisz.</utt>
      <utt t="norm">Bardzo proszę nie porównywać tego rozwiązania.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Przystępujemy do głosowania. Kto z pań i panów posłów jest za przyjęciem wniosku o odrzucenie projektu ustawy w całości, zechce podnieść rękę i nacisnąć przycisk. Kto jest przeciw? Kto się wstrzymał? Gdzie nie działa? Komu nie działa? Działa? Dobrze. Głosowało 411 posłów. 190 – za, 221 – przeciw, nikt się nie wstrzymał. Sejm wniosek odrzucił. Wszystkie poprawki zgłoszone zostały do art. 1 projektu ustawy nowelizującej zawierającego zmiany do ustawy – Kodeks wyborczy. W 1. poprawce wnioskodawcy proponują zmiany w art. 14 § 2, art. 53g oraz art. 183 § 1 i 3. Komisja wnosi o jej przyjęcie. Głosujemy. Kto z pań i panów posłów jest za przyjęciem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 411 posłów. 221 – za, 175 – przeciw, 15 się wstrzymało. Sejm poprawkę przyjął. W 2. poprawce do art. 53a wnioskodawcy proponują nowe brzmienie § 1. Z poprawką tą łączą się poprawki 3. i 6. Będziemy nad nimi głosować łącznie. Komisja wnosi o ich odrzucenie. Przystępujemy do głosowania. Kto z pań i panów posłów jest za przyjęciem poprawek 2., 3. i 6., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 33 – za, 378 – przeciw, 1 się wstrzymał. Sejm poprawki odrzucił. W 4. poprawce wnioskodawcy proponują nowe brzmienie § 2 w art. 53b. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 4. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 411 posłów. 222 – za, 174 – przeciw, 15 się wstrzymało. Sejm poprawkę przyjął. W 5. poprawce do art. 53b wnioskodawcy proponują zmianę w § 3. Komisja wnosi o jej przyjęcie. Głosujemy. Kto z pań i panów posłów jest za przyjęciem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 221 – za, 176 – przeciw, 15 się wstrzymało. Sejm poprawkę przyjął. W 7. poprawce wnioskodawcy proponują m.in. dodać § 2 w art. 53g. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 7. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 236 – za, 176 – przeciw, nikt się nie wstrzymał. Sejm poprawkę przyjął. W 8. poprawce wnioskodawcy proponują m.in. dodać § 4 w art. 53c. Komisja wnosi o jej przyjęcie. Głosujemy. Kto z pań i panów posłów jest za przyjęciem 8. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 408 posłów. 238 – za, 170 – przeciw, nikt się nie wstrzymał. Sejm poprawkę przyjął. W 9. poprawce do art. 53f wnioskodawcy proponują zmianę w § 1. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 9. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 413 posłów. 237 – za, 176 – przeciw, nikt się nie wstrzymał. Sejm poprawkę przyjął. W 10. poprawce do art. 53f wnioskodawcy proponują zmianę w § 4. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 10. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 410 posłów. 222 – za, 173 – przeciw, 15 się wstrzymało. Sejm poprawkę przyjął. W 11. poprawce do art. 53h wnioskodawcy proponują zmianę w § 1. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 11. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 410 posłów. 236 – za, 174 – przeciw, nikt się nie wstrzymał. Sejm poprawkę przyjął. W 12. poprawce do art. 53j wnioskodawcy proponują nowe brzmienie § 2. Komisja wnosi o jej przyjęcie. Przystępujemy do głosowania. Kto z pań i panów posłów jest za przyjęciem 12. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 408 posłów. 232 – za, 176 – przeciw, nikt się nie wstrzymał. Sejm poprawkę przyjął. W 13. poprawce do art. 53k wnioskodawcy proponują dodać § 2a. Komisja wnosi o jej przyjęcie. Głosujemy. Kto z pań i panów posłów jest za przyjęciem 13. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 219 – za, 178 – przeciw, 15 się wstrzymało. Sejm poprawkę przyjął. W 14. poprawce do art. 53k wnioskodawcy proponują zmianę w § 4. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 14. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 410 posłów. 221 – za, 174 – przeciw, 15 się wstrzymało. Sejm poprawkę przyjął. W 15. poprawce do art. 53m wnioskodawcy proponują zmiany w § 2 i § 4. Komisja wnosi o jej przyjęcie. Głosujemy. Kto z pań i panów posłów jest za przyjęciem 15. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 408 posłów. 237 – za, 171 – przeciw, nikt się nie wstrzymał. Sejm poprawkę przyjął. W 16. poprawce do art. 53o wnioskodawcy proponują nadać nowe brzmienie wprowadzeniu do wyliczenia. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 16. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 407 posłów. 233 – za, 174 – przeciw, nikt się nie wstrzymał. Sejm poprawkę przyjął. W 17. poprawce do art. 72 wnioskodawcy proponują nowe brzmienie § 1. Komisja wnosi o przyjęcie tej poprawki. Głosujemy. Kto z pań i panów posłów jest za przyjęciem 17. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 407 posłów. 235 – za, 172 – przeciw, nikt się nie wstrzymał. Sejm poprawkę przyjął. W 18. poprawce wnioskodawcy proponują m.in. dodać § 4 w art. 209. Z poprawką tą łączy się 19. poprawka. Nad tymi poprawkami głosować będziemy łącznie. Komisja wnosi o ich odrzucenie. Przystępujemy do głosowania. Kto z pań i panów posłów jest za przyjęciem poprawek 18. i 19., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 413 posłów. 55 – za, 357 – przeciw, 1 się wstrzymał. Sejm poprawki odrzucił. Przystępujemy do głosowania nad całością projektu ustawy. Kto z pań i panów posłów jest za przyjęciem w całości projektu ustawy w brzmieniu z druku nr 392, wraz z przyjętymi poprawkami, zechce podnieść rękę i nacisnąć przycisk.</utt>
      <utt t="reaction">Część posłów wyciąga karty do głosowania</utt>
      <utt t="norm">Kto jest przeciw? Kto się wstrzymał? Głosowało 231 posłów. 223 – za, 7 – przeciw, 1 się wstrzymał. Stwierdzam, że Sejm uchwalił ustawę o zmianie ustawy – Kodeks wyborczy.</utt>
      <utt t="reaction">Oklaski</utt>
      <utt t="norm">Powracamy do rozpatrzenia punktu 3. porządku dziennego: Pierwsze czytanie przedstawionego przez Prezydenta Rzeczypospolitej Polskiej projektu ustawy o działaniach organów władzy państwowej na wypadek zewnętrznego zagrożenia bezpieczeństwa państwa. Propozycją zaopiniowaną przez Prezydium Sejmu jest, aby Sejm skierował projekt ustawy zawarty w druku nr 405 do Komisji Obrony Narodowej w celu rozpatrzenia. W dyskusji zgłoszono wniosek o przystąpienie niezwłocznie do drugiego czytania, bez odsyłania projektu do komisji. Ten wniosek poddam pod głosowanie. Ale pan jakieś pytanie chciał jeszcze zadać do tego wniosku, panie pośle, tak? Bardzo proszę, 1 minuta.</utt>
    </speech>
    <speech speaker="Poseł Marek Jakubiak">
      <utt t="norm">Panie marszałku, dziękuję za możliwość zadania pytania. Chcę powiedzieć tak. Są, proszę państwa</utt>
      <utt t="reaction">Gwar na sali, dzwonek</utt>
      <utt t="norm">, takie momenty w życiu parlamentu, kiedy bardzo istotne jest, żeby myśleć nie o swoich partykularnych, politycznych pomysłach, a o Rzeczypospolitej. Projekt prezydenckiej ustawy jest o tyle ważny, ponieważ wróg jest u bram. Państwo sobie chyba żartujecie, mówiąc, że mamy czas na cokolwiek, dlatego koło Kukiz’15 zwróciło się z wnioskiem, aby przejść do drugiego czytania bez odsyłania tego projektu do Komisji Obrony Narodowej. To jest projekt przemyślany i skuteczny. Bardzo was proszę, żebyście zastanowili się nad swoimi decyzjami. Rzeczpospolita ponad wszystko.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Pan poseł Suski chciał zabrać głos. Bardzo proszę.</utt>
    </speech>
    <speech speaker="Poseł Paweł Suski">
      <utt t="norm">Dziękuję. Panie Marszałku! Wysoka Izbo! Nie ma takiej opcji, panie pośle. Ten projekt zawiera tyle wad, że musimy skierować go do komisji. Gdzie pan był w zeszłym roku, kiedy pan prezydent złożył ten projekt do Wysokiej Izby i prawa część strony odrzuciła w ogóle możliwość procedowania nad nim? Nawet w kuluarach mówiło się, że pan prezes był przeciwny, mówił, że ten projekt jest kompletnie niepotrzebny. Dzisiaj chce pan niezwłocznie przejść do drugiego czytania, wyrzucając tak naprawdę możliwość rzetelnego pracowania nad ważnym projektem. Tylko z szacunku dla instytucji projektodawcy nie wyrzucamy tego z wnioskiem o odrzucenie w pierwszym czytaniu. Proszę Wysoką Izbę o odrzucenie tego wniosku.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Jak powiedziałem, będziemy głosowali nad wnioskiem o przystąpienie niezwłocznie do drugiego czytania bez odsyłania projektu do komisji. Ten wniosek poddam pod głosowanie. Jego odrzucenie będzie oznaczało, że Sejm skierował projekt ustawy do Komisji Obrony Narodowej. Głosujemy. Kto z pań i panów posłów jest za przyjęciem wniosku o przystąpienie niezwłocznie do drugiego czytania projektu ustawy zawartego w druku nr 405 bez odsyłania do komisji, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 9 – za, 399 – przeciw, 4 się wstrzymało. Stwierdzam, że Sejm wniosek odrzucił, a tym samym skierował projekt ustawy do Komisji Obrony Narodowej. W dyskusji zgłoszono wniosek o odrzucenie projektu ustawy w pierwszym czytaniu, który poddam pod głosowanie. Odrzucenie tego wniosku oznaczać będzie, że Sejm, zgodnie z propozycją zaopiniowaną przez Prezydium Sejmu, skierował ten projekt ustawy do Komisji Administracji i Spraw Wewnętrznych w celu rozpatrzenia. Głosujemy. Kto z pań i panów posłów jest za przyjęciem wniosku o odrzucenie w pierwszym czytaniu projektu ustawy zawartego w druku nr 351, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 175 – za, 237 – przeciw, nikt się nie wstrzymał. Sejm wniosek odrzucił, a tym samym skierował ten projekt ustawy do Komisji Administracji i Spraw Wewnętrznych w celu rozpatrzenia. Przystępujemy do rozpatrzenia punktu 12. porządku dziennego: Przedstawiony przez Ministra Zdrowia dokument: Narodowy Program Chorób Układu Krążenia na lata 2022–2032 – Sprawozdanie za rok 2022 wraz ze stanowiskiem Komisji Zdrowia (druki nr 82 i 246) – głosowanie. W dyskusji zgłoszono wniosek o odrzucenie dokumentu, który poddam pod głosowanie. Odrzucenie tego wniosku będzie oznaczało, że Sejm przyjął dokument do wiadomości. Komisja wnosi o przyjęcie tego dokumentu. Prezydium Sejmu, po zasięgnięciu opinii Konwentu Seniorów… A nie, moment, jeszcze chwilę, tak, głosowanie, tutaj wskoczyła mi kartka. Przystępujemy do głosowania. Kto z pań i panów posłów jest za przyjęciem wniosku o odrzucenie dokumentu zawartego w druku nr 82, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. 15 – za, 397 – przeciw, nikt się nie wstrzymał. Sejm wniosek odrzucił, a tym samym przyjął dokument do wiadomości. Prezydium Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Jest to druk nr 460. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Prezydium Sejmu przedłożyło państwu wnioski w sprawie wyborów uzupełniających do składów osobowych: — Komisji Śledczej do zbadania legalności, prawidłowości oraz celowości działań podjętych w celu przygotowania i przeprowadzenia wyborów Prezydenta Rzeczypospolitej Polskiej w 2020 roku w formie głosowania korespondencyjnego, druk nr 457, — Komisji Śledczej do zbadania legalności, prawidłowości oraz celowości działań, a także występowania nadużyć, zaniedbań i zaniechań w zakresie legalizacji pobytu cudzoziemców na terytorium Rzeczypospolitej Polskiej w okresie od dnia 12 listopada 2019 r. do dnia 20 listopada 2023 r., druk nr 458. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkty obejmujące rozpatrzenie tych wniosków. Szanowni Państwo! Prezydium Sejmu przedłożyło wniosek w sprawie wyboru uzupełniającego do składu osobowego Komisji Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej i celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r., druk nr 459. W związku z tym, po uzyskaniu jednolitej opinii Konwentu Seniorów, podjąłem decyzję o uzupełnieniu porządku dziennego o punkt obejmujący rozpatrzenie tego wniosku. Na podstawie art. 136c ust. 8 regulaminu Sejmu informuję, że Prezydium Sejmu podjęło uchwałę o odrzuceniu wniosku o dokonanie skreślenia posła Patryka Jaskulskiego z listy kandydatów do ww. komisji śledczej. Przystępujemy do rozpatrzenia punktu 14. porządku dziennego: Wybór uzupełniający do składu osobowego Komisji Śledczej do zbadania legalności, prawidłowości oraz celowości działań podjętych w celu przygotowania i przeprowadzenia wyborów Prezydenta Rzeczypospolitej Polskiej w 2020 roku w formie głosowania korespondencyjnego (druk nr 457). Za chwilę otworzę dyskusję, panie pośle, będzie pan mógł zabrać głos. Prezydium Sejmu, na podstawie art. 5a ustawy o sejmowej komisji śledczej oraz art. 136c ust. 12 regulaminu Sejmu, przedłożyło wniosek w sprawie wyboru uzupełniającego do składu osobowego komisji śledczej. Pytanie, czy ktoś zapragnie zabrać głos, jest retoryczne, bo pan poseł Bogucki pragnie, tak? Nie pragnie pan?</utt>
      <utt t="interrupt" by="Poseł Barbara Bartuś">Przy Pegasusie.</utt>
      <utt t="norm">Przy Pegasusie, dobrze. Czy ktoś z pań i panów posłów pragnie zabrać głos w sprawie przedstawionej propozycji? Dotyczy to wyborów kopertowych. Nikt się nie zgłasza. Przypominam, że na podstawie art. 2 ust. 1 ustawy o sejmowej komisji śledczej zmian w składzie osobowym komisji Sejm dokonuje bezwzględną większością głosów. Przystępujemy do głosowania. Kto z pań i panów posłów jest za przyjęciem wniosku w brzmieniu z druku nr 457, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 410 posłów. Większość bezwzględna – 206. 395 – za, nikt nie był przeciw, 15 się wstrzymało. Sejm bezwzględną większością głosów podjął uchwałę w sprawie wyboru uzupełniającego do składu osobowego Komisji Śledczej do zbadania legalności, prawidłowości oraz celowości działań podjętych w celu przygotowania i przeprowadzenia wyborów Prezydenta Rzeczypospolitej Polskiej w 2020 roku w formie głosowania korespondencyjnego. Przystępujemy do rozpatrzenia punktu 15. porządku dziennego: Wybór uzupełniający do składu osobowego Komisji Śledczej do zbadania legalności, prawidłowości oraz celowości działań, a także występowania nadużyć, zaniedbań i zaniechań w zakresie legalizacji pobytu cudzoziemców na terytorium Rzeczypospolitej Polskiej w okresie od dnia 12 listopada 2019 r. do dnia 20 listopada 2023 r. (druk nr 458). Prezydium Sejmu, na podstawie art. 5a ustawy o sejmowej komisji śledczej oraz art. 136c ust. 12 regulaminu Sejmu, przedłożyło wniosek w sprawie wyboru uzupełniającego do składu osobowego komisji śledczej. Czy ktoś z państwa chce zabrać głos w sprawie tej propozycji? Państwo machają i pozdrawiają, ale to nie oznacza chęci zabrania głosu. Nikt się nie zgłasza. Przypominam, że na podstawie art. 2 ust. 1 ustawy o sejmowej komisji śledczej zmian w składzie osobowym komisji Sejm dokonuje bezwzględną większością głosów. Przystępujemy do głosowania. Kto z pań i panów posłów jest za przyjęciem wniosku w brzmieniu z druku nr 458, zechce podnieść rękę i nacisnąć przycisk. Kto jest przeciw?</utt>
      <utt t="interrupt" by="Głos z sali">Pan pomacha.</utt>
      <utt t="norm">Komu mam pomachać? Tam? Pewnie, że pomacham, z przyjemnością pomacham.</utt>
      <utt t="reaction">Oklaski</utt>
      <utt t="norm">Kto jest przeciw? Kto się wstrzymał? To nic nie kosztuje – uprzejmość, życzliwość. Głosowało 412 posłów. Większość bezwzględna – 207. 396 – za, 1 – przeciw, 15 się wstrzymało. Sejm bezwzględną większością głosów podjął uchwałę w sprawie wyboru uzupełniającego do składu osobowego Komisji Śledczej do zbadania legalności, prawidłowości oraz celowości działań, a także występowania nadużyć, zaniedbań i zaniechań w zakresie legalizacji pobytu cudzoziemców na terytorium Rzeczypospolitej Polskiej w okresie od dnia 12 listopada 2019 r. do dnia 20 listopada 2023 r. Przystępujemy do rozpatrzenia punktu 16. porządku dziennego: Wybór uzupełniający do składu osobowego Komisji Śledczej do zbadania legalności, prawidłowości oraz celowości czynności operacyjno-rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. (druk nr 459). Prezydium Sejmu, na podstawie art. 5a ustawy o sejmowej komisji śledczej i art. 136c ust. 12 regulaminu Sejmu, przedłożyło wniosek w sprawie wyboru uzupełniającego do składu osobowego komisji śledczej. Przypominam państwu, że Prezydium Sejmu podjęło uchwałę o odrzuceniu wniosku o dokonanie skreślenia posła Patryka Jaskulskiego z listy kandydatów do ww. komisji. Czy ktoś z pań i panów posłów pragnie zabrać głos w sprawie przedstawionej propozycji? Pragnie to zrobić pan poseł Bogucki. Otwieram więc dyskusję. Minuta na wypowiedź, jeżeli będą też inni przedstawiciele klubów. Bardzo proszę.</utt>
    </speech>
    <speech speaker="Poseł Zbigniew Bogucki">
      <utt t="norm">Dziękuję bardzo. Panie Marszałku! Wysoki Sejmie! Wczoraj w imieniu klubu złożyłem wniosek o skreślenie tej kandydatury i nie chodzi o personalne rozstrzygnięcie, tylko chodzi o prawo i chodzi o konstytucję. Państwo szliście do wyborów, bardzo często krzycząc: „konstytucja”, „praworządność”, i przypominają mi się słowa wielkiego polskiego wieszcza Juliusza Słowackiego – sparafrazuję je – który mówił: Szli, krzycząc: „Konstytucja, konstytucja!”. Wtem pewnego razu, chcąc krzyknąć, zapomnieli na ustach wyrazu. Pewni jednak, że fortuna do synów się przyzna, szli dalej, krzycząc: „Praworządność, praworządność, ojczyzna!”.</utt>
      <utt t="interrupt" by="Głos z sali">Słabo, słabo.</utt>
      <utt t="norm">Wtem Bóg z Mojżeszowego wychylił się krzaka, spojrzał na te krzyczące i zapytał: Jaka? Szanowni państwo, w tej sprawie mamy orzeczenie Trybunału Konstytucyjnego</utt>
      <utt t="reaction">Wesołość na sali</utt>
      <utt t="norm">, które mówi o tym, żeby powstrzymać się od jakichkolwiek czynności</utt>
      <utt t="reaction">Dzwonek</utt>
      <utt t="norm">, a więc również od czynności polegających na wyborze nowych członków czy uzupełnieniu składu komisji.</utt>
      <utt t="interrupt" by="Głos z sali">Czas.</utt>
      <utt t="norm">Stąd ten wniosek. Jeżeli więc państwo tak często mieliście na ustach słowa „konstytucja” i „praworządność”…</utt>
      <utt t="interrupt" by="Głos z sali">To my mamy.</utt>
      <utt t="norm">…to powstrzymajcie się od tych czynności do momentu wydania stosownego orzeczenia przez Trybunał Konstytucyjny i wypełnijcie swoje zobowiązania i swoje krzyki, które podnosiliście na ulicach. Dziękuję bardzo. Proszę o skreślenie.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Panie pośle, dziękuję. Pięknie pan mówi wierszem, pięknie. Chciałoby się słuchać bez końca. Ale zanim wierszem będzie kontynuował pan poseł Zembaczyński, to ja jeszcze prozą. Ustawa…</utt>
      <utt t="interrupt" by="Głos z sali">Uuu…</utt>
      <utt t="norm">Wiem, wiem, cieszycie się, ja też. Ale jeszcze przez moment proza życia. Ustawa o sejmowej komisji śledczej, art. 4: Poseł nie może wchodzić w skład komisji, jeśli: pkt 1, sprawa dotyczy go bezpośrednio, pkt 2, brał albo bierze udział, występując w jakiejkolwiek roli procesowej, w sprawie przed organem władzy publicznej w sytuacji, o której mowa w art. 8, pkt 3, istnieje inna niż wymienione okoliczność, która mogłaby wywołać uzasadnioną wątpliwość co do jego bezstronności w tej sprawie. Nie ma żadnej przesłanki ustawowej tego, żeby pana posła Jaskulskiego wykluczać.</utt>
      <utt t="reaction">Oklaski</utt>
      <utt t="interrupt" by="Głos z sali">Jest orzeczenie trybunału.</utt>
      <utt t="norm">To jest pierwsze primo, a teraz będzie primo drugie, czyli sekundo. Postanowienie Trybunału Konstytucyjnego w sprawie komisji pegasusowej zostało wydane przez pana sędziego Piotrowicza m.in. bez żadnej podstawy prawnej.</utt>
      <utt t="interrupt" by="Poseł Barbara Bartuś">Od kiedy to marszałek…</utt>
      <utt t="norm">Ja stoję na straży praw Sejmu i nie zgodzę się na jakiekolwiek próby paraliżowania prac jego organów.</utt>
      <utt t="reaction">Oklaski</utt>
      <utt t="norm">Przypomnę państwu, że moją opinię w tej sprawie jednogłośnie podzieliło Prezydium Sejmu.</utt>
      <utt t="interrupt" by="Głos z sali">Do Petersburga.</utt>
      <utt t="norm">Panie pośle, bardzo proszę.</utt>
    </speech>
    <speech speaker="Poseł Witold Zembaczyński">
      <utt t="norm">Wielce Szanowny Panie Marszałku! Ja byłem przekonany do dzisiaj, że pan poseł Bogucki jest prawnikiem, a nie alchemikiem, ponieważ chce komisję śledczą zalać ciekłym azotem, zamrozić naszą pracę.</utt>
      <utt t="interrupt" by="Głos z sali">Nośnikiem.</utt>
      <utt t="norm">Niestety to się nie udało chociażby z tego powodu, że to zabezpieczenie Trybunału Konstytucyjnego Julii Przyłębskiej zostało wydane z udziałem sędziego dublera. Tak że nie dopilnowaliście tego.</utt>
      <utt t="interrupt" by="Głos z sali">Jest różnica między alchemikiem a naleśnikiem.</utt>
      <utt t="norm">Do tego złożył pan wniosek, który został błędnie rozpatrzony. My będziemy pracować niezależnie od tego, jak bardzo będzie to państwa bolało.</utt>
      <utt t="interrupt" by="Poseł Barbara Bartuś">Pan poseł Bogucki jest prawnikiem, a pan nie.</utt>
      <utt t="norm">A to, czego bym chciał, to żeby zamiast tych wynurzeń odnośnie do udziału m.in. posła Jaskulskiego w pracach komisji śledczej państwo, którzy bezpośrednio zostali powołani do tej komisji, dla których zostali zatrudnieni na koszt polskiego Sejmu doradcy, asystenci, przychodzili na posiedzenia komisji, wywiązywali się ze swojej pracy. Jeżeli uważacie, że coś jest nie tak, to przyjdźcie i to pokażcie. Przyjdźcie dzisiaj o godz. 14, zadajcie pytania pani minister Czerwińskiej. Może padną na nie odpowiedzi. A więc weźcie się do roboty i przestańcie po prostu chłodzić komisję do spraw Pegasusa.</utt>
      <utt t="interrupt" by="Poseł Barbara Bartuś">Do roboty. Stop podwyżkom. Obywatelski projekt: stop podwyżkom.</utt>
      <utt t="norm">Bo to, że sami go używaliście w sposób nielegalny, to już jest pewne. To, że prokuratura ministra Bodnara rozszerzyła dzisiaj zakres swojego postępowania i śledztwa</utt>
      <utt t="reaction">Dzwonek</utt>
      <utt t="norm">w zakresie nadużyć wokół Pegasusa, też jest faktem. Tak że tyle w temacie. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. W imieniu klubu Polska 2050 – Trzecia Droga pan poseł Śliz. Bardzo proszę.</utt>
      <utt t="reaction">Wypowiedź poza mikrofonem</utt>
      <utt t="norm">Nie, panie pośle, teraz pan poseł Śliz.</utt>
    </speech>
    <speech speaker="Poseł Paweł Śliz">
      <utt t="norm">Szanowni Państwo! Wydaje mi się, że po tej stronie jest trochę prawników, jest trochę adwokatów, jest trochę radców prawnych, więc wystarczy po prostu znać przepisy. Wy musicie wiedzieć, że nie możecie wykorzystywać Trybunału Konstytucyjnego do swoich partykularnych interesów.</utt>
      <utt t="reaction">Oklaski</utt>
      <utt t="interrupt" by="Głos z sali">Jestem przerażony.</utt>
      <utt t="interrupt" by="Poseł Barbara Bartuś">Znawcy konstytucji.</utt>
      <utt t="norm">Czy jeżeli kiedykolwiek Trybunał Konstytucyjny wyda postanowienie, że zakazuje jakichkolwiek działań Sejmowi, to co? To nie będziemy tutaj przychodzić? Zastanówcie się, co wy mówicie.</utt>
      <utt t="interrupt" by="Poseł Barbara Bartuś">Niech się pan zastanowi.</utt>
      <utt t="norm">Zastanówcie się, kiedy Trybunał Konstytucyjny może wydać postanowienie tymczasowe. Tylko w sprawach sporów kompetencyjnych i skarg konstytucyjnych.</utt>
      <utt t="interrupt" by="Poseł Barbara Bartuś">No dokładnie.</utt>
      <utt t="norm">Wykorzystujecie Trybunał Konstytucyjny do swoich działań. To się już skończyło i nie wróci więcej. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Barbara Bartuś">Trybunał Konstytucyjny, organ konstytucyjny.</utt>
    </speech>
    <speech speaker="Marszałek Szymon Hołownia">
      <utt t="norm">Pan poseł Wipler w imieniu Konfederacji, tak? Bardzo proszę.</utt>
    </speech>
    <speech speaker="Poseł Przemysław Wipler">
      <utt t="norm">Panie Marszałku! Wysoka Izbo! Należę do tych parlamentarzystów, którzy nie dzielą sędziów Trybunału Konstytucyjnego na sędziów i sędziów dublerów. Dla mnie cały skład obecnego Trybunału Konstytucyjnego to są po prostu sędziowie. Ale w tym przypadku powinniśmy pamiętać, że każdy organ konstytucyjny, również Trybunał Konstytucyjny, może przekraczać swoje uprawnienia. Jest droga kontroli, gdy takie przekroczenie ma miejsce, to jest droga kontroli sądowej. Jeżeli ktokolwiek wzywany przed komisję do spraw Pegasusa uważa, że obowiązuje to zabezpieczenie, jeżeli ktokolwiek zostanie ukarany za to, że nie stawił się przed tą komisją, niech idzie do sądu powszechnego i koniec końców tę sprawę rozstrzygną sądy. Apeluję do Trybunału Konstytucyjnego, żeby zamiast wydawać jakieś mniej lub bardziej wątpliwe środki zabezpieczające, po prostu rozstrzygnął</utt>
      <utt t="reaction">Dzwonek</utt>
      <utt t="norm">sprawę. Jeżeli uważa, że jesteśmy niekonstytucyjni, niech to wprost powie, niech to rozstrzygnie, a w chwili obecnej komisja pracuje i powinna pracować, bo ma ważne zadanie. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Lista posłów zapisanych do głosu została wyczerpana. Pan poseł?</utt>
      <utt t="interrupt" by="Poseł Zbigniew Bogucki">Zostałem źle zrozumiany przez pana posła.</utt>
      <utt t="norm">Boże… Moje serce współczuje panu bardzo mocno, dlatego 30 sekund na sprostowanie tej wypowiedzi, w której został pan źle zrozumiany.</utt>
    </speech>
    <speech speaker="Poseł Zbigniew Bogucki">
      <utt t="norm">Pan poseł Zembaczyński ma tyle wspólnego z prawem, co ja z pieczeniem naleśników – czasami to robię.</utt>
      <utt t="reaction">Oklaski</utt>
      <utt t="interrupt" by="Głos z sali">To jest sprostowanie?</utt>
      <utt t="norm">Natomiast, szanowny panie pośle, orzeczenia Trybunału Konstytucyjnego są ostateczne.</utt>
      <utt t="reaction">Oklaski</utt>
      <utt t="norm">Jeżeli pan jest w stanie to zrozumieć, to niech pan to przyjmie. I jeszcze jedna rzecz. Z tej mównicy przed chwilą pan powiedział bardzo ważną rzecz, że mamy do czynienia z działaniami prokuratury Bodnara</utt>
      <utt t="reaction">Dzwonek</utt>
      <utt t="norm">, a my chcielibyśmy mieć do czynienia z działaniami polskiej, niezależnej prokuratury.</utt>
      <utt t="reaction">Oklaski</utt>
      <utt t="interrupt" by="Głos z sali">Ziobry.</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, panie pośle. Zamykam dyskusję. Przypominam, że na podstawie art. 2 ust. 1 ustawy o sejmowej komisji śledczej zmian w składzie osobowym komisji Sejm dokonuje bezwzględną większością głosów. Głosujemy. Kto z pań i panów posłów jest za przyjęciem wniosków w brzmieniu z druku nr 459, zechce podnieść rękę i nacisnąć przycisk. Kto jest przeciw? Kto się wstrzymał? Dziękuję. Głosowało 413 posłów. Większość bezwzględna – 207. 221 – za, 174 – przeciw, 18 się wstrzymało. Stwierdzam, że Sejm bezwzględną większością głosów podjął uchwałę w sprawie wyboru uzupełniającego do składu osobowego Komisji Śledczej do zbadania legalności, prawidłowości oraz celowości czynności operacyjno -rozpoznawczych podejmowanych m.in. z wykorzystaniem oprogramowania Pegasus przez członków Rady Ministrów, służby specjalne, Policję, organy kontroli skarbowej oraz celno-skarbowej, organy powołane do ścigania przestępstw i prokuraturę w okresie od dnia 16 listopada 2015 r. do dnia 20 listopada 2023 r. Serdecznie pozdrawiam uczestniczki projektu „(Mamy) umiejętności i inspiracje do pracy w sieci” z Łomży – i mamy, i ich dzieci. Są tutaj na zaproszenie pani poseł Alicji Łepkowskiej-Gołaś. Pozdrawiamy was serdecznie.</utt>
      <utt t="reaction">Oklaski</utt>
      <utt t="norm">Przystępujemy do rozpatrzenia punktu 13. porządku dziennego: Sprawozdanie Komisji Polityki Społecznej i Rodziny o uchwale Senatu w sprawie ustawy o ochronie sygnalistów (druki nr 427 i 455). Proszę panią poseł Katarzynę Ueberhan o przedstawienie sprawozdania komisji.</utt>
    </speech>
    <speech speaker="Poseł Sprawozdawca Katarzyna Ueberhan">
      <utt t="norm">Szanowny Panie Marszałku! Wysoka Izbo! Mam przyjemność przedstawić sprawozdanie Komisji Polityki Społecznej i Rodziny o uchwale Senatu w sprawie ustawy o ochronie sygnalistów zawartej w druku nr 427. Marszałek Sejmu, zgodnie z art. 54 ust. 1 regulaminu Sejmu, skierował w dniu 6 czerwca 2024 r. uchwałę Senatu w powyższej sprawie do Komisji Polityki Społecznej i Rodziny w celu rozpatrzenia. Komisja Polityki Społecznej i Rodziny pod moim przewodnictwem rozpatrzyła powyższą uchwałę na posiedzeniu 12 czerwca br. Ustawa o ochronie sygnalistów jest już bardzo spóźniona, całe lata spóźniona. Jest to implementacja prawa unijnego. Na posiedzeniu komisji rozpatrywaliśmy sprawozdanie Senatu, które wprowadziło do ustawy pięć poprawek. Poprawki 1., 3. i 5. to poprawki o charakterze redakcyjnym, technicznym, doprecyzowujące, ale też poprawki 2. i 4. Nad tymi poprawkami zgodnie z uwagami Biura Legislacyjnego należy głosować łącznie. Te poprawki mają charakter merytoryczny i zasadniczo zmieniają kształt ustawy – wykreślają z implementacji dyrektywy Prawo pracy. Fakt ten wywołał dyskusję nie tylko na posiedzeniu komisji; również do sekretariatu Komisji Polityki Społecznej i Rodziny wpłynął szereg opinii, listów od zaniepokojonych tym faktem zarówno organizacji pozarządowych, takich jak Helsińska Fundacja Praw Człowieka, Fundacja Batorego, Instytut Spraw Publicznych, Watchdog Polska, Akademia Antykorupcyjna, Polski Instytut Praw Człowieka i Biznesu, jak i związków zawodowych, „Solidarność ’80”, a nawet międzynarodowego stowarzyszenia sygnalistów. W dyskusji na posiedzeniu komisji przy poprawkach wykreślających Prawo pracy głos zabrała ministra Dziemianowicz-Bąk oraz posłowie wraz ze stroną społeczną. Ministra podkreśliła, że ponad podziałami partyjnymi w Senacie senatorowie przyjęli poprawki wykreślające Prawo pracy, co wypacza sens implementacji dyrektywy, z tym, że minimalny zakres dyrektywy został poszerzony, ale też o korupcję, o prawa i wolności konstytucyjne, to wątpliwości nie wzbudziło – wątpliwości wzbudziło Prawo pracy. Senatorowie wykreślili Prawo pracy w całości, świadomie odrzucając inną poprawkę, która zawężała treść przepisu do bezpieczeństwa i higieny pracy. Przed poprawkami Senatu była to ustawa gwarantująca ochronę nie tylko pracowników, ale też pracodawców, tych uczciwych, którzy muszą się mierzyć z nieuczciwą konkurencją. Senatorowie tylko z sobie znanych powodów postanowili nie stanąć po stronie uczciwych pracodawców i praworządności, bo tak, proszę państwa, prawo pracy to też element prawa i konieczności jego przestrzegania.</utt>
      <utt t="reaction">Oklaski</utt>
      <utt t="norm">Ministra podkreśliła również, że stanowisko rządu pozostało w tej sprawie niezmienne i zaapelowała o odrzucenie senackich poprawek wykreślających prawo pracy. Posłanka Dorota Olko w czasie prac komisji zwróciła uwagę na fakt</utt>
      <utt t="reaction">Gwar na sali, dzwonek</utt>
      <utt t="norm">, że mieliśmy już do czynienia z głośnymi przypadkami, jak np. Pawła Szczygła, który zgłaszał wypadki przy pracy. I co? Został za to zwolniony. Przykładem, który też wszyscy państwo doskonale znają, jest Jola Żołnierczyk. Również została zwolniona, bo upominała się o pracownice, o kobiety matki, pracownice matki. Ale to właśnie ochronie przed takimi akcjami odwetowymi ma służyć wpisanie do implementacji dyrektywy prawa pracy. Jego wykreślenie przez Senat jest niezrozumiałe. Przedstawiciel Fundacji Batorego odniósł się do stanowiska, argumentu często podnoszonego, że to kwestie zbyt indywidualne. Proszę państwa, konstytucja gwarantuje ochronę pracy, mówi wprost, że ona ma na celu</utt>
      <utt t="reaction">Gwar na sali, dzwonek</utt>
      <utt t="norm">przede wszystkim ochronę godności człowieka, którą gwarantuje art. 30 Konstytucji Rzeczypospolitej Polskiej i odnosi się do szerszego kontekstu niż tylko praw zatrudnionych, ma wymiar makroekonomiczny, wyznacza kierunki rozwoju działalności gospodarczej i możliwości rozwoju państwa. Ochrona sygnalistów powinna być efektywna tam, gdzie ta ochrona jest potrzebna. Przedstawiciel związku zawodowego „Solidarność” odniósł się do kolejnego z kontrargumentów, czyli tzw. skuteczności działań inspekcji pracy. Tak naprawdę mówił o przyczynach jej nieskuteczności, o nieskutecznych interwencjach i kontrolach utrudnianych przez zmowę milczenia wśród pracowników obawiających się utraty pracy. To nieszczęsna poprawka wykreślająca prawo pracy, skwitował związkowiec, ale też zawodowy inspektor pracy. Przedstawiciel OPZZ wspomniał o pracodawcach, którzy postępują prawidłowo i uczciwie, że dla nich to wykreślenie prawa pracy jest krzywdzące. Wykreślenie prawa pracy z implementacji dyrektywy o ochronie sygnalistów to wykreślenie, za którym bardzo mocno lobbowała jedna z organizacji biznesowych, ta podobno najbardziej wpływowa i reprezentująca interesy przedsiębiorców, jak o sobie piszą na swojej stronie internetowej. Interesy przedsiębiorców? Pytam. Pytanie retoryczne. Których przedsiębiorców? Pytam jako była przedsiębiorczyni, ale też osoba zatrudniająca osoby świadczące pracę. To jest po prostu obraźliwe. Kto się boi prawa pracy? Przedsiębiorca, który uczciwie konkuruje na rynku pracy, dba o warunki pracy i bezpieczeństwo osób, które zatrudnia? Usunięcie prawa pracy z implementacji tej dyrektywy jest obraźliwe, niezrozumiałe, z góry zakłada, że przedsiębiorcy pracodawcy nie chcą prawa pracy, bo go nie przestrzegają i przestrzegać nie będą. Podsumowując: głosami Koalicji Obywatelskiej w komisji poprawki 2. i 4. zostały przyjęte, głosami wszystkich członków komisji poprawki 1. 3. i 5. zostały przyjęte. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. O głos poprosiła minister rodziny, pracy i polityki społecznej pani Agnieszka Dziemianowicz-Bąk. Bardzo proszę, pani minister.</utt>
    </speech>
    <speech speaker="Minister Rodziny, Pracy i Polityki Społecznej Agnieszka Dziemianowicz-Bąk">
      <utt t="norm">Panie Marszałku! Wysoka Izbo!</utt>
      <utt t="reaction">Gwar na sali, dzwonek</utt>
      <utt t="norm">Gdynia 2008 r., fabryka zabawek. Właściciel chciał po prostu zaoszczędzić, zrezygnował z wymaganego serwisu maszyny produkującej zabawki, uznał, że sam da radę, nie dał. Błędnie serwisowana maszyna do produkcji zabawek przez osobę do tego nieuprawnioną i źle zamontowane elementy uszczelniające pomiędzy przewodem ciśnieniowym a zaworem redukcyjnym doprowadziły do wybuchu i pożaru w fabryce. Zginął jeden z pracowników, zostawił owdowiałą żonę i dwójkę dzieci. Gdyby któryś z pracowników firmy odważył się wcześniej zgłosić naruszenie zasad bhp, gdyby mógł liczyć na ochronę i status sygnalisty, człowiek mógłby żyć. Łódź 2005 r., fabryka lodówek. Do wypadku na terenie łódzkiego zakładu Indesit doszło we wrześniu 2005 r. Wyłączona wcześniej prasa do wytłaczania blachy uruchomiła się i zmiażdżyła głowę 21-letniego Tomasza, robotnika, który usuwał z maszyny ścinki metalu. Tomasza zabiła 16-tonowa prasa, nie miał żadnych szans. Podczas procesu karnego szefów Tomasza prokuratura ustaliła, że fabryce zależało na wyprodukowaniu jak największej liczby komponentów. Zdemontowanie czujników pozwoliło na szybszą pracę maszyny i doprowadziło do śmierci pracownika. Proces trwał 3 lata, sąd przesłuchał 20 świadków. Pracownicy opowiadali o obrażeniach, jakich doznali w pracy, o zmuszaniu ich do pracy ponad siły. Ciągle nas poganiano, ciągle było za mało wydajnie, zeznawał jeden z nich. Wdowa po Tomaszu, Joanna, kiedy zeznawała, co mąż opowiadał po powrocie z pracy, opierała się o mównicę, żeby nie upaść. Pięciu menedżerów usłyszało wyroki skazujące. Dopiero w procesie karnym po śmierci pracownika okazało się, jak liczne były przypadki naruszania prawa pracy, nie tylko bhp. Potrzebna była śmierć człowieka, żeby pracownicy zaczęli o tym mówić, wcześniej się po prostu bali. Być może gdyby mogli liczyć na ochronę sygnalistów, byłoby inaczej i do śmierci pana Tomasza nie musiałoby dojść. Południowa Polska, niewielki zakład produkcyjny. Pewnego dnia pracownice zauważyły, że w ich szatni, w której każdego dnia przebierają się w odzież roboczą, zamontowano ukryte kamery. Okazało się, że szef bardzo lubi je podglądać w trakcie przebierania się do i po pracy. Nagrania gromadził na dysku. Czy gdyby pracownik, który dostał od szefa polecenie zamontowania tej kamery, mógł liczyć na ochronę sygnalisty, do podglądania kobiet w szatni by nie doszło? Bardzo możliwe. Przykłady sytuacji, w których ochrona sygnalistów zgłaszających naruszenia prawa pracy mogłaby ochronić życie, zdrowie, prywatność i godność pracowników, można mnożyć. Molestowanie seksualne, zaniżanie wynagrodzeń, dyskryminacja ze względu na rodzicielstwo czy w końcu nieprzestrzeganie BHP – to wszystko obszar prawa pracy. Co piąta kobieta w Polsce doświadczyła molestowania seksualnego więcej niż dziesięć razy. To zawsze jest czyjaś córka, żona, siostra albo matka. Co czwarta osoba była w swoim miejscu pracy lub nauki świadkiem molestowania seksualnego. Co to znaczy? Znaczy to, że prawie zawsze ktoś wie, prawie zawsze ktoś widzi, więc ktoś mógłby zareagować. Mógłby, ale bez właściwej ochrony dla świadków ludzie nie będą reagowali na cudzą krzywdę. Jeśli świadkowie nie staną się sygnalistami, to krzywdy nie tylko pozostaną bezkarne, ale będą stałe, nawracające i obejmujące kolejne grupy osób. W Polsce każdego roku w wypadkach w pracy ginie ok. 200 osób. To głównie mężczyźni: ojcowie, bracia, synowie. Tracą życie, bo w jakiejś fabryce, na jakiejś budowie, w jakimś zakładzie ktoś chciał zaoszczędzić na bezpieczeństwie, a ktoś inny bał się to zgłosić, bo bał się utraty pracy, ograniczenia wynagrodzenia, po prostu odwetu ze strony pracodawcy. Rządowy projekt ustawy o ochronie sygnalistów miał to zmienić. Miał pomóc ratować życie i zdrowie pracowników, chronić ich rodziny przed życiowymi tragediami. W projektowanym katalogu naruszeń, za których zgłoszenie ma przysługiwać ochrona sygnalisty, uwzględniono prawo pracy. Projekt w takim kształcie przyjęła Rada Ministrów. W takim kształcie przyjęła go Wysoka Izba, a później projekt trafił do Senatu. Tam głosami senatorów koalicji i opozycji, PO i PiS prawo pracy zostało z niego wykreślone. Tak doszło do zupełnie absurdalnej sytuacji. Projekt ustawy po poprawce Senatu bardziej chroni trzodę chlewną niż polskich pracowników. Zgłoszenia naruszenia bezpieczeństwa pasz albo dobrostanu zwierząt będą, i słusznie, objęte ustawą, ale zgłoszenia zagrożenia zdrowia i życia pracowników już nie. Wysoka Izbo, wykreślenie prawa pracy i pozbawienie pracowników ochrony to ogromny błąd Senatu, błąd, który może kosztować czyjeś życie. Posłowie i posłanki na tej sali mają szansę ten błąd naprawić. Zwracam się do państwa w imieniu własnym, w imieniu rządu, a przede wszystkim w imieniu milionów polskich pracowników o tej szansy niezmarnowanie. Dziękuję.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo, pani minister. Przypominam, że Sejm odrzuca poprawki Senatu bezwzględną większością głosów w obecności co najmniej połowy ustawowej liczby posłów. Jeżeli Sejm nie odrzuci poprawki Senatu, uważa się ją za przyjętą. W punkcie porządku dziennego dotyczącego rozpatrywania poprawek Senatu głosować będziemy nad wnioskami o odrzucenie poprawek Senatu. W 1. poprawce do art. 2 Senat proponuje inne brzmienie pkt 13. Komisja wnosi o przyjęcie tej poprawki. Przystępujemy do głosowania. Kto z pań i panów posłów jest za odrzuceniem 1. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 409 posłów. Większość bezwzględna – 205. 173 – za, 235 – przeciw, 1 się wstrzymał. Stwierdzam, że Sejm wobec nieuzyskania bezwzględnej większości głosów poprawkę Senatu przyjął. W 2. poprawce do art. 3 ust. 1 Senat proponuje m.in. skreślenie pkt 1. Z poprawką tą łączy się poprawka 4. Nad tymi poprawkami głosować więc będziemy łącznie. Komisja wnosi o ich przyjęcie. Przystępujemy do głosowania. Kto z pań i panów posłów jest za odrzuceniem poprawek 2. i 4., zechce podnieść rękę i nacisnąć przycisk. Kto jest przeciw? Kto się wstrzymał? Głosowało 409 posłów. Większość bezwzględna – 205. 192 – za, 212 – przeciw, 5 się wstrzymało. Stwierdzam, że Sejm wobec nieuzyskania bezwzględnej większości głosów poprawki Senatu przyjął. W 3. poprawce do art. 5 ust. 1 Senat proponuje inne brzmienie pkt 2. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 3. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 412 posłów. Większość bezwzględna – 207. 173 – za, 237 – przeciw, 2 się wstrzymało. Sejm wobec nieuzyskania bezwzględnej większości głosów poprawkę przyjął. W 5. poprawce Senat proponuje dodanie art. 41 w ustawie o nieodpłatnej pomocy prawnej, nieodpłatnym poradnictwie obywatelskim oraz edukacji prawnej. Komisja wnosi o przyjęcie tej poprawki. Głosujemy. Kto z pań i panów posłów jest za odrzuceniem 5. poprawki, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 413 posłów. Większość bezwzględna – 207. 166 – za, 225 – przeciw, 22 się wstrzymało. Sejm wobec nieuzyskania bezwzględnej większości głosów poprawkę przyjął. Przystępujemy do rozpatrzenia punktu 17. porządku dziennego: Zmiany w składach osobowych komisji sejmowych (druk nr 460). Prezydium Sejmu, na podstawie art. 20 ust. 1 i art. 148a ust. 12 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Rozumiem, że są zgłoszenia do zabrania głosu w tej sprawie. Prezydium Sejmu, na podstawie art. 20 ust. 1 i art. 148a ust. 12 regulaminu Sejmu, po zasięgnięciu opinii Konwentu Seniorów, przedłożyło wniosek w sprawie zmian w składach osobowych komisji sejmowych. Rozumiem, że są zgłoszenia do zabrania głosu w tej sprawie, tak? Bo pan poseł Kowalski…</utt>
      <utt t="interrupt" by="Poseł Janusz Kowalski">Nie.</utt>
      <utt t="norm">Czyli zamieniliście się i pan poseł Suski. Otwieram dyskusję. Proponuję, aby Sejm wysłuchał w dyskusji 1-minutowych oświadczeń w imieniu klubów i koła. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę.</utt>
      <utt t="interrupt" by="Poseł Janusz Kowalski">Ale chciałem zgłosić wniosek formalny.</utt>
      <utt t="norm">Nie, panie pośle, nie kombinujemy w ten sposób. Teraz minuta i macie głos jako klub. Bardzo proszę, pan poseł Suski. 1 minuta.</utt>
    </speech>
    <speech speaker="Poseł Marek Suski">
      <utt t="norm">Panie Marszałku! Wysoka Izbo! Właśnie doszło do pewnej zmiany w komisji kultury. Przewodniczący przestał być posłem, a dzisiaj doszło do skandalicznej próby wyboru przewodniczącego tej komisji. Pan wiceprzewodniczący Adamowicz twierdził, że ma upoważnienie od pana Zdrojewskiego do prowadzenia komisji. Nie słyszałem, żeby osoba, która nie jest posłem, mogła kogokolwiek upoważniać do prowadzenia komisji, więc pan przewodniczący minął się z prawdą. Co więcej, na tej podstawie próbował dokonać swojego wyboru na przewodniczącego tej komisji, mimo zgłoszenia przez nas zastrzeżenia. A w przypadku, kiedy nie ma przewodniczącego, takie obrady prowadzi któryś z wyznaczonych wicemarszałków. My wyszliśmy z tego posiedzenia komisji, ponieważ nie będziemy brać udziału w bezprawnej procedurze, ale podobno dokonano tej bezprawnej procedury. I mamy neostandardy uśmiechniętej neopraworządności.</utt>
      <utt t="reaction">Dzwonek</utt>
      <utt t="norm">Pan wiceprzewodniczący podobno został wybrany. Protestujemy przeciwko łamaniu prawa i konstytucji. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Marszałek Szymon Hołownia">
      <utt t="norm">Dziękuję bardzo. Zwracam uwagę, że wypowiedź pana posła nie dotyczyła zmian w składach osobowych komisji, a tego, co wydarzyło się na posiedzeniu komisji. Rozumiem, że więcej zgłoszeń nie ma. W związku z tym zamykam dyskusję. Przystępujemy do głosowania. Kto z pań i panów posłów jest za przyjęciem wniosku w brzmieniu z druku nr 460, zechce podnieść rękę i nacisnąć przycisk. Kto jest przeciw? Kto się wstrzymał? Głosowało 408 posłów. 405 – za, nikt nie był przeciw, 3 się wstrzymało. Sejm podjął uchwałę w sprawie zmian w składach osobowych komisji sejmowych. Dziękuję państwu bardzo. Rozumiem, że zrobimy jakieś 2 minuty przerwy na wymianę kadrową na sali. Za chwilę kolejny punkt, 18. punkt porządku dziennego.</utt>
      <utt t="reaction">Przerwa w posiedzeniu od godz. 10 min 20 do godz. 10 min 33</utt>
    </speech>
    <speech speaker="Wicemarszałek Krzysztof Bosak">
      <utt t="norm">Wznawiam obrady. Przystępujemy do rozpatrzenia punktu 18. porządku dziennego: Przedstawiony przez Ministra Infrastruktury dokument: Informacja z wykonania w 2023 roku programu wieloletniego pn.: „Program ochrony brzegów morskich” oraz harmonogram prac na rok 2024 wraz ze stanowiskiem Komisji Gospodarki Morskiej i Żeglugi Śródlądowej (druki nr 298 i 338). Proszę sekretarza stanu w Ministerstwie Infrastruktury pana Arkadiusza Marchewkę o przedstawienie dokumentu. Proszę bardzo, panie ministrze.</utt>
    </speech>
    <speech speaker="Sekretarz Stanu w Ministerstwie Infrastruktury Arkadiusz Marchewka">
      <utt t="norm">Dziękuję. Szanowny Panie Marszałku! Wysoka Izbo! Przedstawiam informację dotyczącą realizacji „Programu ochrony brzegów morskich” w roku 2023. Rok 2023 był kolejnym, w którym urzędy morskie realizowały „Program ochrony brzegów morskich”. Dwa urzędy: Urząd Morski w Gdyni i Urząd Morski w Szczecinie, zrealizowały w ubiegłym roku 16 zadań. Chcę na wstępie państwu powiedzieć, że „Program ochrony brzegów morskich” to program wieloletni, który funkcjonuje od 2004 r. Został przyjęty na okres 20 lat i za każdym razem, kiedy następuje podsumowanie konkretnego roku, rolą Ministerstwa Infrastruktury jest przedstawienie sprawozdania z działań, które zostały w roku poprzednim zrealizowane, więc pozwólcie państwo, że przedstawię szczegółowe informacje na ten temat. W ustawie budżetowej na 2023 r. na realizację programu zaplanowano środki w wysokości 40 115 tys. zł. Zrealizowano wówczas zadania, które były związane ze sztucznym zasilaniem plaż, budową, remontem i utrzymaniem trwałych umocnień brzegu czy też monitoringiem brzegów morskich za kwotę 39 902 tys., czyli zaplanowane środki zostały wykorzystane w 99,5%. Urząd Morski w Gdyni wykonał m.in. sztuczne zasilenie w rejonie miejscowości Gdańsk-Brzeźno, Puck, Ustka i Rowy, a na Półwyspie Helskim w rejonie Władysławowo – Jurata. W 2023 r. zrealizowano roboty związane z wykonaniem wjazdu technologicznego dla służb ochrony wybrzeża, które polegały na wykonaniu nawierzchni drogi wraz z odwodnieniem oraz umocnieniem brzegu, remontem odwodnienia opasek brzegowych oraz umocnień brzegu. Ponadto w ramach monitoringu brzegów morskich wykonano kontrolę stanu technicznego budowli umocnień na długości 417,5 km brzegu morskiego. Natomiast Urząd Morski w Szczecinie wykonał m.in. sztuczne zasilanie brzegu w rejonie miejscowości Niechorze, Pogorzelica, Jarosławiec i Ustronie Morskie, a w 2023 r. wykonano również prace związane z budową ostróg brzegowych na odcinku brzegu morskiego w miejscowości Kołobrzeg. Ponadto sporządzono wielowariantową koncepcję dla zadania pn. „Przebudowa zabezpieczeń brzegu w miejscowości Jarosławiec – Etap I”, które polegało na wskazaniu minimum trzech rozwiązań niezbędnych dla zabezpieczenia tego odcinka brzegu morskiego przed skutkami abrazji. Oprócz wspomnianych przedsięwzięć Urząd Morski w Szczecinie w 2023 r. na odcinku 411 km przeprowadził monitoring brzegu morskiego na podstawie danych uzyskanych metodą lotniczego skanowania laserowego i fotogrametrycznych zdjęć lotniczych. Szczegółowy zakres wykonania finansowego oraz rzeczowego znajduje się oczywiście w przedstawionym Sejmowi w sprawozdaniu z wykonania programu za 2023 r., które państwo otrzymaliście. Chcę państwu zwrócić jeszcze uwagę na to, że w 2022 r., czyli rok wcześniej, zaplanowano realizację w ramach programu zadań na 5,5 km linii brzegowej, natomiast na koniec ubiegłego roku wykonano zabezpieczenia służące właśnie ochronie przed zjawiskiem erozji i powodzi od strony morza na łącznej długości ponad 6 km, czyli wskaźnik realizacji tego programu był wyższy o niecały kilometr, niż to zostało założone. W związku z tym, że na koniec 2023 r. program ustanowiony ustawą wygasł, Ministerstwo Infrastruktury podjęło prace nad przystąpieniem, ustanowieniem nowego programu wieloletniego, który będzie służył realizacji działań, które są związane z ochroną brzegów morskich w kolejnej wieloletniej perspektywie. Dla zapewnienia ciągłości finansowania tych zadań, o których przed chwilą państwu wspomniałem, w bieżącym roku zabezpieczono na ten cel kwotę 40 250 tys. zł. W 2024 r. przewidziane są wykonanie sztucznego zasilania plaż, przebudowa i budowa umocnień brzegowych oraz monitoring brzegu morskiego. Podsumowując, w całym okresie funkcjonowania tego programu od 2004 r. do 2023 r. przewidziano, przeznaczono na to kwotę 911 000 tys. zł. Od rozpoczęcia realizacji tego programu do grudnia 2023 r. zrealizowano zadania na łączną kwotę 676 mln zł, co daje wykonanie na poziomie 74,5%. Mając na uwadze powyższe, wnoszę o przyjęcie przez Sejm przedstawionego przez ministra infrastruktury dokumentu pn. informacja z wykonania w 2023 r. programu wieloletniego pn. „Program ochrony brzegów morskich”. Jeśli chodzi o wszystkie pytania, które dotyczą realizacji zadań w przyszłości, jesteśmy do państwa dyspozycji i odpowiemy na te pytania. Dziękuję, panie marszałku.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie ministrze. Proszę panią poseł Dorotę Arciszewską-Mielewczyk o przedstawienie stanowiska komisji.</utt>
    </speech>
    <speech speaker="Poseł Sprawozdawca Dorota Arciszewska-Mielewczyk">
      <utt t="norm">Panie Marszałku! Wysoka Izbo! Mam przyjemność w imieniu komisji przedstawić sprawozdanie dotyczące informacji z wykonania w 2023 r. programu wieloletniego, który ma nazwę „Program ochrony brzegów morskich”. Będzie mowa również o harmonogramie prac na rok 2024. Dotyczy to druku nr 298. Na posiedzeniu Komisji Gospodarki Morskiej i Żeglugi Śródlądowej w dniu 26 kwietnia tegoż roku omawialiśmy realizację programu. Zaproszone były instytucje, które odpowiedzialne są za jego realizację. Była też przedstawiona opinia Najwyższej Izby Kontroli. Chciałabym zaznaczyć, że ten program jest bardzo ważny nie tylko dla nas, jako osób reprezentujących Wybrzeże. Obejmuje on swoim zakresem przedsięwzięcia mające na celu zabezpieczenie brzegów morskich przed zjawiskami erozji, ale na styku morza i lądu również możemy mówić o ochronie przeciwowodziowej, która może być skutkiem właśnie pracy morza. Komisja po dyskusji, przedstawieniu szczegółów realizacji programu uznała, że informację należy przyjąć. Stanowisko naszej komisji jest pozytywne. Uważamy, że program jest realizowany w pełnej rozciągłości. Informację przyjęliśmy, jak również rekomendujemy Sejmowi, aby przyjął informację z druku nr 298. Dziękuję, bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Sejm ustalił, że w dyskusji nad tym punktem porządku dziennego wysłucha 5-minutowych oświadczeń w imieniu klubów i 3-minutowego oświadczenia w imieniu koła. Otwieram dyskusję. Głos ma poseł Marek Gróbarczyk w imieniu klubu Prawo i Sprawiedliwość. Proszę, bardzo.</utt>
    </speech>
    <speech speaker="Poseł Marek Gróbarczyk">
      <utt t="norm">Dziękuję bardzo. Panie Marszałku! Wysoka Izbo! Program wieloletni dotyczący ochrony morskich brzegów to niezwykle ważny temat, związany przede wszystkim z bezpieczeństwem całej strefy nadbrzeżnej. W ustawie budżetowej na 2023 r. zabezpieczono na realizację programu wydatki w łącznej kwocie 40 115 tys. zł, z przeznaczeniem dla jednostek realizujących jego zadania, tj. urzędów morskich w Szczecinie i Gdyni. Zgodnie z art. 4 ust. 3 powyższej ustawy planowane nakłady z budżetu państwa na realizację zadań przewidzianych programem nie mogą być w poszczególnych latach mniejsze niż 34 mln zł. Planowane inwestycje dotyczyły sztucznego zasilenia plaż, budowy i remontów, utrzymania brzegów oraz monitoringu. W tym zakresie realizacja programu wynosiła 39 902 tys. zł, co stanowi 99, 5% wykonanego planu. Przy tej okazji trzeba przede wszystkim podkreślić znaczenie i działanie urzędów morskich, tak szczecińskiego, jak i gdyńskiego, które perfekcyjnie realizują zadania związane z ochroną brzegów morskich. Ale sprawdziły się one nie tylko w tym zakresie. Cały zakres działań inżynieryjnych, niezwykle skomplikowanych, to też jest zadanie urzędów morskich, poszczególnych pracowników, którzy te działania wykonują. Dlatego też niezwykle istotna jest kontynuacja procesu zwiększania wynagrodzeń dla pracowników urzędów morskich, które to wynagrodzenia odstają od warunków rynkowych. Proces modernizacji w tym zakresie rozpoczęliśmy w ubiegłych latach, również poprzez niezwykle aktywne działanie pani poseł Doroty Arciszewskiej, która w komisji skrupulatnie walczyła o te środki. Te środki zostały zwiększone, ale one w dalszym ciągu nie odpowiadają warunkom rynkowym. Powinny być one coraz wyższe, szczególnie w obszarze inwestycyjnym, gdzie potrzeba specjalistycznej wiedzy, a proces rozliczenia takich inwestycji jest niezwykle trudny. Ma to znaczenie również w kontekście horyzontalnego podejścia do „Programu ochrony brzegów morskich”. Są przecież miejsca, które wymagają stałego monitoringu i stałych napraw. Szczególnie jest to znaczące po fali sztormów czy ulew. Chodzi o naprawę nabrzeży i ochronę plaż w zakresie właśnie przeciwpowodziowym. Dlatego niezwykle ważna jest kontynuacja tego programu i wzrost środków na utrzymanie właśnie tych działań. Pytanie przede wszystkim do pana ministra: Jak będzie wyglądał najbliższy budżet w zakresie właśnie ochrony brzegów morskich? Normy i wytyczne, które są z tym związane, muszą zostać zwiększone. Chodzi przede wszystkim o zwiększenie środków, bo one za każdym razem są niewystarczające w tym zakresie. Ale ten temat łączy się również z zagadnieniem pewnej ciągłości w zakresie funkcjonowania całej gospodarki morskiej, przede wszystkim w zakresie perspektywicznej wizji. I tutaj trzeba dzisiaj wspomnieć o kwestii portów zbożowych, terminali zbożowych. Sami państwo, sam pan minister tutaj, z tej mównicy, podkreślał, jak to jest istotne. A więc w takim razie co się dzieje, że państwo dopuszczacie do sprzedaży terminala Andreas w Szczecinie? On ma bardzo duże znaczenie pod kątem przeładunków zboża. Jak to jest, że nie chce pan skorzystać z ustawy o bezpieczeństwie morskim, która daje panu prawo do pierwokupu udziałów? Może pan wyznaczyć polską spółkę spożywczą, która wykupi te udziały na warunkach rynkowych. Dlaczego pan nie chce z tego skorzystać? Dlaczego pana pryncypał mówi, że rolnicy mają inne terminale, z których mogą skorzystać? Dlaczego nie pochylicie się nad tą sprawą?</utt>
      <utt t="reaction">Dzwonek</utt>
      <utt t="norm">Dlaczego pana pryncypał mówi, że rolnicy mają inne terminale, z których mogą skorzystać, a nie pochylicie się nad tą sprawą?</utt>
      <utt t="reaction">Dzwonek</utt>
      <utt t="norm">Czy nie jest tak, że w zeszłym roku, kiedy pan blokował tę ustawę, dążył pan do tego, żeby dzisiaj gospodarka morska znajdowała się w złej sytuacji, przede wszystkim pod kątem utraty zdolności przeładunkowych w przeładunku zboża?</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Artura Łąckiego, klub Koalicja Obywatelska. Pan poseł jest na sali, tylko musi do nas dojść, zapraszamy.</utt>
      <utt t="interrupt" by="Poseł Artur Jarosław Łącki">Zaskoczony jestem, że pan minister tak krótko mówił.</utt>
      <utt t="norm">Proszę bardzo, panie pośle.</utt>
    </speech>
    <speech speaker="Poseł Artur Jarosław Łącki">
      <utt t="norm">Panie Marszałku! Panie Ministrze! Wysoka Izbo! Mam zaszczyt przedstawić w imieniu Klubu Parlamentarnego Koalicja Obywatelska stanowisko w sprawie przyjęcia informacji z wykonania w 2023 r. programu wieloletniego pn.: „Program ochrony brzegów morskich” oraz harmonogramu prac na rok 2024, druki nr 298 i 338. Celem uchwalonego w 2003 r. programu wieloletniego „Program ochrony brzegów morskich” jest wzmacnianie i utrzymanie systemu zabezpieczenia przeciwpowodziowego terenów nadmorskich, stabilizacja linii brzegowej, zapobieganie erozji i zanikowi plaż oraz degradacji klifów. Proces erozji brzegów przyspieszają obecnie coraz cieplejsze zimy. Brak ujemnych temperatur oraz pokrywy lodowej zmniejsza odporność brzegu na rozmywanie. Efektem tego jest poważne zagrożenie powodziowe terenów nadmorskich, a przecież większa część polskiego brzegu to odcinki erozyjne. Program finansowany był z budżetu państwa oraz z innych źródeł. Maksymalny limit wydatków budżetowych na cały okres realizacji, lata 2004– 2023, to 911 mln zł, przy czym minimalna roczna kwota wydatków budżetu państwa wynosiła 34 mln. Według informacji przekazanych podczas posiedzenia komisji przez okres obowiązywania programu wydatkowano na jego realizację ok. 75% zaplanowanych środków. „Program ochrony brzegów morskich” to program, od którego rzetelnego wykonania zależy w dużej mierze byt dziesiątek tysięcy ludzi, którzy pracują w branży turystycznej. Bez bezpiecznych, szerokich, przyjaznych plaż, bez zabezpieczonych klifów, bez infrastruktury brzegowej nie będzie naszych turystów, słusznie uważających, że bałtyckie plaże należą do najpiękniejszych, i wybierających polskie Wybrzeże na miejsce wypoczynku. W interesie państwa polskiego jest wspieranie branży turystycznej, która ma przecież kilkuprocentowy udział w tworzeniu PKB. Środki zainwestowane w ochronę brzegów morskich przynoszą później Skarbowi Państwa realne dochody wnoszone przez nadmorskich przedsiębiorców w formie podatków i różnorakich innych danin. Wielokrotnie z tego miejsca mówiłem o konieczności uelastycznienia polityki urzędów morskich, panie ministrze, wobec samorządów i przedsiębiorców inwestujących w strefie nadmorskiej. Wraz z postępem cywilizacyjnym zmieniają się oczekiwania turystów wypoczywających na polskim Wybrzeżu. Oczekują oni, że na plażach i bezpośrednio przy nich znajdą ofertę i infrastrukturę, jakie widzą w innych państwach. Oczekują też, że wygodnie i bezpiecznie dostaną się na plażę, a matki z dziećmi w wózkach i osoby poruszające się na wózkach nie będą wykluczone z wypoczynku na plaży ze względu na niemożność dotarcia na nią. Mam nadzieję, że obecne kierownictwo resortu wesprze dyrektorów urzędów morskich w skutecznym wprowadzaniu polityki otwarcia na potrzeby samorządów i lokalnych nadmorskich społeczności, żeby z czasem nie okazało się, że za parę lat największą grupą beneficjentów tego programu okaże się stale rosnąca populacja foki szarej. Pamiętajmy, proszę, że człowiek też jest częścią środowiska naturalnego i ma prawo z niego korzystać. Panie marszałku, Wysoka Izbo, w 2023 r. na realizację programu zaplanowano 40 115 tys. zł, zrealizowano zadania na kwotę 39 902 tys. zł, co daje realizację na poziomie 99,5%. Jeśli chodzi o szczegółowe zadania, to zarówno odcinki brzegów objęte programem, jak i metody ochrony brzegów morskich określone są w załączniku do programu i realizowane zgodnie z nim. Urząd Morski w Gdyni zaplanował na realizację zadań w ramach programu kwotę 22 665 tys., z czego zrealizował inwestycje na kwotę 22 452 tys. W zeszłym roku w ramach tej kwoty wykonano m.in. sztuczne zasilanie w rejonie miejscowości Gdańsk-Brzeźno, Puck – Ustka – Rowy oraz na Półwyspie Helskim w rejonie Władysławowo – Jurata. Z kolei Urząd Morski w Szczecinie zaplanował realizację zadań w ramach programu na kwotę 17 450 tys. zł, z czego zrealizował inwestycje na kwotę 17 449 tys. zł. Wykonane zostały m.in. sztuczne zasilania brzegów w rejonie miejscowości Niechorze, Pogorzelica, Jarosławiec, Ustronie Morskie. Ponadto Urząd Morski w Szczecinie wykonał również prace związane z budową ostróg brzegowych na odcinku brzegu morskiego w miejscowości Kołobrzeg. Panie marszałku, Wysoka Izbo, rok 2023 był ostatnim rokiem obowiązywania wieloletniego „Programu ochrony brzegów morskich”. Dyrektor Departamentu Gospodarki Morskiej i Żeglugi Śródlądowej Ministerstwa Infrastruktury podczas prac komisji zapewnił, że trwają prace nad nowym programem ochrony brzegów morskich. Przygotowany jest wstępny projekt we współpracy z urzędami morskimi, który oczekuje na wpis do wykazu prac Rady Ministrów. Po uzyskaniu wpisu będzie procedowany i skierowany do konsultacji publicznych i uzgodnień międzyresortowych. Ja ze swej strony pragnę dodać, że Zachodniopomorski Zespół Parlamentarny, któremu przewodniczę, wśród 10 priorytetów na tę kadencję zapisał także uchwalenie nowego wieloletniego programu ochrony brzegów morskich, a to gwarantuje, że zachodniopomorscy parlamentarzyści będą aktywnie lobbować na rzecz jego uchwalenia. Panie marszałku, Wysoka Izbo, Klub Parlamentarny Koalicja Obywatelska będzie głosował za przyjęciem informacji rządu na temat wykonania w 2023 r.</utt>
      <utt t="reaction">Dzwonek</utt>
      <utt t="norm">programu wieloletniego pn.: „Program ochrony brzegów morskich” oraz harmonogramu prac na rok 2024, zawartych w druku nr 298. Panie marszałku, jeszcze dwa zdania, jeśli pan pozwoli. Chciałem też posłom, którzy tu są, pokazać dwa zdjęcia, które specjalnie wybrałem. Byłem kiedyś szefem fundacji Ratujemy Trzęsacz, której udało się, łącznie z urzędem morskim i gminą, uratować ostatnie ruiny w Trzęsaczu. To jest pogląd, jak niszczycielska jest siła Bałtyku. Jeśli chodzi o ruiny w Trzęsaczu, szczególnie mówię tutaj do młodych ludzi, to kościół ten został wybudowany w XIV w. ok. 2 km od brzegu morskiego. Dzisiaj na samym skraju klifu zabezpieczona jest jego ostatnia, południowa ściana o długości 12 m. Przez około 600 lat Bałtyk w tym miejscu zabrał 2 km ziemi. Jeśli urzędy morskie nie będą zabezpieczać tego terenu, będziemy tracili terytorium Rzeczypospolitej Polskiej, panie ministrze, więc myślę, że jest to jeden z najważniejszych programów dotyczących ochrony polskiej ziemi. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo.</utt>
      <utt t="interrupt" by="Poseł Artur Jarosław Łącki">To tak, panie marszałku, dla przykładu.</utt>
      <utt t="norm">Dziękuję bardzo za zdjęcia. Zanim przejdziemy do dalszych wystąpień, chcę przywitać wycieczki uczniów, którzy przysłuchują się naszym obradom. Grupę, zdaje się, już wychodzącą, która nas słuchała, uczniów Liceum Ogólnokształcącego nr VIII we Wrocławiu goszczących w Sejmie na zaproszenie poseł Małgorzaty Tracz witamy serdecznie, pozdrawiamy.</utt>
      <utt t="reaction">Oklaski</utt>
      <utt t="norm">Drugą grupę, uczniów I Liceum Ogólnokształcącego w Wołominie, którzy goszczą na zaproszenie pani poseł Bożeny Żelazowskiej, też witamy serdecznie.</utt>
      <utt t="reaction">Oklaski</utt>
      <utt t="norm">Przechodzimy do kolejnych wystąpień klubowych. Zapraszam pana posła Norberta Pietrykowskiego z klubu Polska 2050 – Trzecia Droga. Proszę bardzo, panie pośle.</utt>
    </speech>
    <speech speaker="Poseł Norbert Pietrykowski">
      <utt t="norm">Panie Marszałku! Wysoka Izbo! Za chwilę zaczną się wakacje i będziemy mogli skorzystać z polskich plaż. Cieszmy się nimi, póki możemy, bo nasze wnuki już nie będą miały tyle szczęścia. Jeżeli nauczymy się współpracować z naturą, to będą mogły korzystać z plaży. Natomiast, drodzy państwo, dobrze, że mamy narzędzie w postaci omawianego wieloletniego „Programu ochrony brzegów morskich” – długofalowego i zintegrowanego – żeby myśleć o zapewnieniu stabilizacji linii brzegowej, monitorowaniu brzegów morskich oraz podejmowaniu prac i badań dotyczących ustalenia ich aktualnego stanu. Pojawia się kolejne pytanie: Czy będziemy ten program realizować właściwie? Od dekad uważano, że poziom mórz wzrasta w sposób kontrolowany, o 1 mm rocznie. Najnowsze symulacje wskazują jednak, że przyrost poziomu morza to już kilkanaście milimetrów na rok. Ale tak jak mówiłem, skorzystamy z naszych plaż. Dlatego kluczowe jest przyspieszenie wzrostu. Należy się zastanowić, jak mamy to zrobić. Czy wystarczą już tylko takie zabezpieczenia, jak drewniane falochrony, głazy i kamienie ustawiane dla ochrony przed zanieczyszczeniami środowiska? Otóż, proszę państwa, nie, dlatego że mamy dodatkowe zagrożenia, np. w postaci wycieków powstających podczas wypadków morskich. To też ma poważny wpływ na strefę lądową, podobnie jak działalność portów, stoczni, których przecież potrzebujemy. Problemy, o których wspomniałem, dotyczą konieczności wypracowania dobrych praktyk w zakresie wszechstronnego zarządzania ochroną brzegów morskich. Podsumowując, mam nadzieję, że takie myślenie o ochronie brzegów morskich znajdzie odzwierciedlenie w realizacji planów na kolejne lata. W imieniu klubu Polska 2050 – Trzecia Droga rekomenduję przyjęcie informacji z wykonania w 2023 r. programu wieloletniego pn. „Program ochrony brzegów morskich” oraz harmonogramu prac na 2024 r. Ale miejmy na uwadze to, że natura operuje milionami lat, a polityka – zaledwie kadencjami. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Marka Sawickiego, który reprezentuje klub PSL – Trzecia Droga. Proszę bardzo, panie pośle.</utt>
    </speech>
    <speech speaker="Poseł Marek Sawicki">
      <utt t="norm">Panie Marszałku! Wysoki Sejmie! Panie Ministrze! Wyjątkowo krótko. Jeśli chodzi o merytoryczne odniesienie się do sprawozdania, to świetnie uczynił to poseł Łącki. W całości zgadzam się z jego wypowiedzią, natomiast zdumiała mnie wypowiedź pana ministra Gróbarczyka, który z troską dyskutuje na temat terminala w Szczecinie, a jakoś nic nie powiedział na temat terminala zbożowego w Gdyni. Byłoby dobrze, gdyby ta troska dotyczyła nie tylko tego okresu, ale również wcześniejszych okresów. Tak jak mój przedmówca jestem za przyjęciem tego sprawozdania. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Ostatnie wystąpienie klubowe wygłosi poseł Witold Tumanowicz w imieniu klubu Konfederacja. Proszę bardzo, panie pośle.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Oczywiście umocnienia brzegów, rozbudowa ostróg, skanowanie laserowe to ważne tematy. Faktycznie żywioł jest nieubłagany i trzeba o te linie brzegowe bardzo dbać. Natomiast nad Bałtykiem są ogromne problemy, o których nie chcecie mówić, jak właśnie wspomniany tutaj terminal zbożowy. Dlaczego on nie powstał? Pan premier Tusk robił sobie kampanię parlamentarną na aferze zbożowej, a miesiąc temu doszła do nas informacja, że kolejny przetarg na terminal zbożowy został unieważniony. Odpowiedzialność za paraliż eksportu zboża drogą morską z polskich portów ponosi poprzedni i obecny rząd. Porty zbożowe w Gdyni i Gdańsku dołączają do listy niezrealizowanych inwestycji infrastrukturalnych. O co chodzi z tą waszą mentalnością, Platformo Obywatelska? Po co nam CPK? Mamy przecież lotniska w Niemczech. Po co nam port zbożowy w Polsce? Przecież we wrześniu Niemcy otwierają w Mukran, 130 km od Świnoujścia, nowy terminal i tam pojedzie polskie zboże. Dodatkowo stan rybołówstwa przybrzeżnego jest katastrofalny. Modernizowane łodzie będą złomowane. Polacy będą tracić pracę przez ignorancję rządu Tuska, a wcześniej Morawieckiego. Unia Europejska nałożyła zakazy połowów dorsza na jednostki do 12 m, co w zasadzie nie dotyczy paszowców, bo mają prawo przyłowu. Zmusza się polskich rybaków do złomowania swoich łodzi ze względu na podwójne ochrony połowowe. Na przełomie 2023 r. i 2024 r. złomuje się prawie 200 łodzi. To jest skandal. Traktujecie państwo polskie jak brzydką pannę na wydaniu. Macie kompleksy, a Polacy tracą sprawczość i inwestycje. Po prostu chcemy inwestycji, a nie ciepłej wody w kranie. Na koniec zapytam: Po co nam rządy Platformy Obywatelskiej? Przecież jest rząd w Republice Federalnej Niemiec. Dziękuję.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję, panie pośle. Przedstawiciele koła nie zgłosili się do wystąpienia, w związku z czym przechodzimy do zadawania pytań. Zgłosiło się 9 posłów. Wyznaczam czas wystąpień na 2 minuty. Zaczynamy od pana posła Jarosława Wałęsy. Proszę bardzo, panie pośle.</utt>
    </speech>
    <speech speaker="Poseł Jarosław Wałęsa">
      <utt t="norm">Panie Ministrze! W kontekście każdej takiej informacji należy zapytać o efektywność działań podjętych w ostatnich latach. Jak skuteczne były podjęte działania w zakresie ochrony brzegów morskich? Czy przyczyniły się do stabilizacji linii brzegowej i w odpowiedni sposób zapobiegały erozji? Czy te działania ochronne były prowadzone z uwzględnieniem aspektów ekologicznych i nie wpłynęły negatywnie na środowisko naturalne? Czy, patrząc w przyszłość, harmonogram prac na 2024 r. jest realistyczny? Czy uwzględnia potencjalne zmiany klimatyczne oraz zwiększoną częstotliwość sztormów? Czy w tym harmonogramie uwzględnione zostały potencjalne ryzyka różnego typu? Czy opracowano jakieś plany awaryjne na wypadek nieprzewidzianych zdarzeń? Czy przewidziano również współpracę z innymi instytucjami i organizacjami? Jednocześnie chciałem zapytać: Jakie są metody monitorowania efektów tego programu i jak często publikowane są raporty z postępów? I w końcu: Czy przeprowadzono konsultacje z mieszkańcami tych obszarów? Czy ich opinie są brane pod uwagę? Czy raporty są dla nich łatwo dostępne i przedstawiane w zrozumiały sposób? Jest to szereg pytań, ale wydaje mi się, że bez konkretnych analiz trudno posuwać się do przodu w kwestii takich programów. Jak rozumiem, jest to oczywiście program wieloletni, więc na pewno musi uwzględniać perspektywę długofalową. Jednocześnie bardzo bym prosił o odpowiedź na te pytania. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Andrzeja Adamczyka, klub Prawo i Sprawiedliwość. Proszę bardzo.</utt>
    </speech>
    <speech speaker="Poseł Andrzej Adamczyk">
      <utt t="norm">Dziękuję bardzo. Panie Marszałku! Panie Ministrze! Panie i Panowie Posłowie! Szanowni Państwo! Bardzo się cieszę z tego sprawozdania, a także z ocen i opinii wyrażonych na ten temat. Skorzystam z okazji i odniosę się do nich, skoro mówimy o polityce morskiej. Odniosę się do kwestii terminala kontenerowego w Świnoujściu. Zwracam się z pytaniem do pana ministra: Jaki jest stan realizacji tego przedsięwzięcia? Przypomnę, że jeśli chodzi o terminal w Świnoujściu, to zaplanowano dedykowaną, bardzo kosztowną inwestycję, jaką jest budowa drogi S3. Nie jest tak, jak było w pierwotnych zamiarach, zgodnie z którymi S3 miała prowadzić od Szczecina do Legnicy. Droga ekspresowa S3 ma prowadzić od Świnoujścia do granicy państwa z Czechami. Chodzi o drogę ekspresową S3, która wpisuje się w korytarz komunikacyjny nr 65, jeden z najważniejszych w Europie, od Malmö w Szwecji do Chanii na Krecie, biegnący chociażby przez tak ważny port jak Rijeka i porty greckie. Praktycznie rzecz biorąc, jest to droga do sukcesu, do przejęcia większości ładunków, ładunków morskich, które transportowane są drogą morską przez Bałtyk. Panie Ministrze! Bardzo proszę o szczegółową informację na temat stanu przygotowań tej inwestycji. Jeżeli będzie pan odnosił się do stanowiska pani prezydent Świnoujścia, która swoimi decyzjami ponoć wstrzymuje proces przygotowania inwestycji, to bardzo proszę, żebyście to zostawili wewnątrz</utt>
      <utt t="reaction">Dzwonek</utt>
      <utt t="norm">swojej koalicji, bo pani prezydent jest członkiem ugrupowania koalicyjnego. Przede wszystkim uzgodnijcie to razem dla Polski. Jeśli chodzi o pytanie pana ministra, pana posła Sawickiego, szkoda, że nie jest obecny tutaj, na sali, to powinien pamiętać, powinien wiedzieć, że to jego koalicjanci skutecznie blokowali proces przetargowy na terminale zbożowe i w Gdyni, i w Gdańsku. To państwo powinniście zadać sobie pytanie w ramach koalicji, dlaczego ten proces nie jest kontynuowany. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Krzysztofa Cieciórę.</utt>
    </speech>
    <speech speaker="Poseł Krzysztof Ciecióra">
      <utt t="norm">Panie Marszałku! Wysoki Sejmie! Panie Ministrze! Ja też prosiłbym o informacje na temat efektów inwestycji, które przez ostatnie lata były podejmowane w ramach tego programu, a także o informacje, jak zamierzacie przygotować kolejny plan, kolejny okres realizacji tych inwestycji. Jak zamierzacie się do tego przygotować? Jakie współczynniki bierzecie pod uwagę? Jakie inwestycje będą priorytetowe? Chciałbym też wyrazić niepokój, wyrazić taką opinię czy w zasadzie zadać pytanie: Czy będziecie również konsultować to bezpośrednio z organizacjami pozarządowymi, które działają nad Bałtykiem, a które de facto dążą do tego, aby nie realizować tam i nie podejmować żadnych inwestycji? Czy przyszły plan będzie uwzględniać również te inwestycje, które w międzyczasie zostały zrealizowane lub są wciąż realizowane, jak chociażby offshore na Bałtyku? Podstawowe pytanie brzmi: Czy zamierzacie zwiększać finansowanie tego programu? Te inwestycje są coraz droższe, ale są również coraz bardziej konieczne ze względu na różnego rodzaju zmiany, chociażby klimatyczne czy te związane z linią brzegową. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Zapraszam teraz do zabrania głosu panią poseł Józefę Szczurek-Żelazko…</utt>
      <utt t="interrupt" by="Poseł Andrzej Adamczyk">Proszę, panie marszałku, jeżeli pan pozwoli, suplement do mojego wystąpienia…</utt>
      <utt t="norm">Tak, proszę.</utt>
    </speech>
    <speech speaker="Poseł Andrzej Adamczyk">
      <utt t="norm">Panie Ministrze! Zdaję sobie sprawę, że nie jest pan dzisiaj przygotowany do bardzo konkretnej odpowiedzi na pytanie dotyczące terminala kontenerowego w Świnoujściu. Proszę o odpowiedź na piśmie, szczegółową odpowiedź na piśmie.</utt>
      <utt t="reaction">Wypowiedź poza mikrofonem</utt>
      <utt t="norm">Ale też proszę o odpowiedź na piśmie.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Przypominam o obowiązku zapisywania się do głosu. Zapraszam panią poseł Józefę Szczurek-Żelazko. Proszę bardzo.</utt>
    </speech>
    <speech speaker="Poseł Józefa Szczurek-Żelazko">
      <utt t="norm">Szanowny Panie Marszałku! Wysoka Izbo! Dzisiaj debatujemy nad sprawozdaniem z realizacji wieloletniego programu ochrony brzegów morskich. Jest to bardzo ważny program. Wielokrotnie już tu dzisiaj słyszeliśmy, że ma na celu ochronę brzegów morskich przed erozją, ale też ma ogromne znaczenie przeciwpowodziowe. Myślę, że nikt nie ma wątpliwości, że ochrona przepięknych polskich plaży jest priorytetowa, i będziemy zawsze wspierać tego typu działania. W tym miejscu dziękuję panu ministrowi Andrzejowi Adamczykowi, który przez wiele lat był inicjatorem wielu pomysłów, ale też nadzorował realizację tych zadań. Panie ministrze, wiemy, że jednym z elementów tego programu jest ochrona przeciwpowodziowa. Mam tutaj pytanie może trochę odległe od tematu dzisiejszego, ale bardzo ważne, szczególnie dla mieszkańców regionu, który reprezentuję – Małopolski. Wiemy, że państwa ministerstwo zajmuje się również ochroną brzegów rzek. W ostatnim czasie w wyniku ulewnych deszczy nastąpiły powodzie, które zagrażały życiu i mieniu wielu mieszkańców. W poprzednich latach były prowadzone intensywne prace mające na celu uregulowanie brzegów rzek, takich Uszwica, Stradomka czy Raba, niemniej jednak te prace powinny być kontynuowane, ponieważ dalej dochodzi do bardzo niebezpiecznych sytuacji. W związku z tym mam pytanie: Czy państwa resort i podległe instytucje przewidują realizację zadań na tych rzekach na terenie województwa małopolskiego? Szczególnie chodzi mi o powiat brzeski czy bocheński. Jakie prace będą realizowane? Mam na myśli również rzekę Uszwicę, która jest bardzo niebezpieczna, wylewa na wielu odcinkach, powodując zagrożenie, tak jak powiedziałam, dla mienia, a nawet życia wielu mieszkańców</utt>
      <utt t="reaction">Dzwonek</utt>
      <utt t="norm">na całym swoim przebiegu. W związku z tym bardzo proszę o udzielenie odpowiedzi na piśmie: Jakie inwestycje w tym roku i następnym na tych rzekach będą planowane – inwestycje, które mają zapewnić bezpieczeństwo mieszkańcom?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Witolda Tumanowicza, klub Konfederacja. Proszę bardzo, panie pośle.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Dlaczego rząd Donalda Tuska nie podjął skutecznych działań w celu budowy portów zbożowych w Gdańsku i Gdyni, mimo wcześniejszych obietnic i planów? Jakie były konkretne przyczyny unieważnienia ostatniego przetargu na port zbożowy w Gdańsku? Jak rząd planuje zapobiec sytuacji, w której polskie zboże będzie eksportowane przez nowo powstałe terminale w Niemczech zamiast przez nasze krajowe porty? Mam nadzieję, że planujecie działać w polskim interesie, a nie w niemieckim. Z czego wynika różnica w wysokości rekompensaty za dni postojowe dla rybaków z Zalewu Szczecińskiego i z Zalewu Wiślanego? Czy i w jaki sposób rząd chce uratować tak ważną ze względu na dziedzictwo kulturalne i lokalne społeczności grupę rybaków małoskalowych? Czy rząd stawia tylko na paszowy połów, czy jednak widzi potrzebę utrzymania na morzu równowagi? Dlaczego ministerstwo nie pozwala na wymiany kwot połowowych pomiędzy rybakami specjalizującymi się w połowie konkretnych gatunków ryb? To powoduje ogromne straty dla konkretnych ludzi. Kiedy to się zmieni?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Grzegorza Pudę, klub PiS.</utt>
    </speech>
    <speech speaker="Poseł Grzegorz Puda">
      <utt t="norm">Dziękuję bardzo. Panie Marszałku! Panie Ministrze! Wysoka Izbo! Dwie kwestie, które warto przy okazji tego ważnego tematu poruszyć. Pierwsza kwestia. Doskonale zdajemy sobie sprawę, że realizacja planu, który został zaproponowany w tym dokumencie, wymaga wielu lat, wymaga czasu i inicjatywy, wspólnej inicjatywy całego parlamentu. Wiemy doskonale, że umacnianie brzegów Bałtyku jest czymś bardzo istotnym. W ramach tego umacniania oczywiście również minister infrastruktury myśli o tym, w jaki sposób zwiększyć bezpieczeństwo poprzez rozbudowę infrastruktury portowej, bo doskonale zdajemy sobie sprawę, że jest to również kwestia bezpieczeństwa narodowego. Ale niestety tak się składa – nie jestem pierwszym, który dzisiaj o to pyta – że jednak jeżeli chodzi o terminal zbożowy, panie ministrze, ta rozpędzona lokomotywa, która podążała w kierunku zakończenia tego procesu, który pozwalałby polskim rolnikom sprzedawać polskie zboże za granicę, abyśmy się stali krajem konkurencyjnym rolniczo, abyśmy mogli sprzedawać naszą polską zdrową żywność… Okazało się, że w pewnym momencie któryś maszynista zaciągnął hamulec. Moje pytanie, panie ministrze, brzmi: Kto to spowodował? Kto zaciągnął hamulec? Kto doprowadził do tego, że do tych transakcji w porcie w Gdyni, w Gdańsku czy w Szczecinie nie doszło, mimo że wszystko było przygotowane? Czy był to sam pan premier Donald Tusk, podejmując taką decyzję? Czy był to minister infrastruktury, który z jakichś powodów nie chciał zrealizować tej inwestycji? Czy był to minister rolnictwa, czy może przedstawiciel Ministerstwa Aktywów Państwowych, któremu podlega duża część agroholdingu? Druga kwestia. Szanowni państwo, pani minister Józefa Szczurek-Żelazko mówiła o temacie bardzo istotnym. Popieram ten wniosek. Otóż kiedy mamy deszcze nawalne, kiedy powinniśmy się wszyscy skupiać na pomocy Polakom</utt>
      <utt t="reaction">Dzwonek</utt>
      <utt t="norm">, Donald Tusk maszeruje na politycznym wiecu w Warszawie. Moje pytanie – i chciałbym otrzymać informację – brzmi: Czy Donald Tusk w ogóle wiedział o tym, że południowa część Polski jest zalewana, a ludzie tracą swój majątek? Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam ponownie pana posła Artura Łąckiego, klub Koalicja Obywatelska.</utt>
    </speech>
    <speech speaker="Poseł Artur Jarosław Łącki">
      <utt t="norm">Panie Marszałku! Wysoka Izbo! Panie Ministrze Adamowicz! Tak, wybudowaliście kawałek S3 do Świnoujścia, ale w tym samym czasie zamknęliście budowę S6 do Gdańska, drogi równie ważnej dla polskich portów. A więc robicie to tak, jak wam każe wasza polityka, a nie jak każe interes Rzeczypospolitej. Wybudowaliście kawałek S3? My ją skończymy. Ale zapomnieliście o kolei i nie daliście ani złotówki na moim zdaniem najważniejszą estakadę kolejową dla kontenerowego portu w Świnoujściu, czyli tzw. Nadodrzankę. Jeśli pan, panie ministrze Adamowicz, chciał wywieźć kontenery z tego portu na kołach drogą S3, to ja panu winszuję pomysłu.</utt>
      <utt t="interrupt" by="Poseł Andrzej Adamczyk">Tak.</utt>
      <utt t="norm">Z portów na całym świecie kontenery wywozi się koleją, droga jest tylko dodatkowo. O tej żelaznej drodze, którą wybudowaliście, Świnoujście – Szczecin – Poznań, to niech pan w ogóle zapomni. Włożyliście tam miliardy i nie zrobiliście z tego nic. Trzeba było od początku budować Nadodrzankę – my ją zrobimy. A jeśli chodzi o to, kto zawetował budowę portu w Świnoujściu, panie ministrze, to zawetowali to mieszkańcy Świnoujścia. Oni nie są w żadnej koalicji. Zawetowali to mieszkańcy, a pani prezydent wykonała, dlatego że wy zostawiliście tam bajzel, bo wszystko przepychaliście kolanem, młotem i sierpem. Ale my to posprzątamy, panie ministrze, my się dogadamy z panią prezydent, my uspokoimy mieszkańców Świnoujścia i razem z nimi w zgodzie wybudujemy ten port kontenerowy. A teraz do meritum, panie ministrze. Chciałem się dowiedzieć, na jakim etapie są prace nad nowym wieloletnim planem ochrony brzegów morskich. Tego oczekują samorządy nadmorskie i chciałyby usłyszeć, na jakim etapie jesteśmy, jeżeli chodzi o ten plan. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam teraz pana posła Zbigniewa Boguckiego, klub PiS.</utt>
      <utt t="interrupt" by="Poseł Andrzej Adamczyk">Przepraszam, panie marszałku, tytułem sprostowania.</utt>
      <utt t="norm">Panie pośle, już pan…</utt>
      <utt t="interrupt" by="Poseł Andrzej Adamczyk">Ja się nie nazywam Adamowicz.</utt>
      <utt t="norm">Panie pośle, to tym bardziej pana to nie dotyczy.</utt>
      <utt t="interrupt" by="Poseł Andrzej Adamczyk">Panie marszałku…</utt>
      <utt t="norm">Panie pośle, przepraszam bardzo, ale nie udzielam panu głosu. Bardzo proszę, teraz pan poseł Zbigniew Bogucki.</utt>
      <utt t="interrupt" by="Poseł Artur Jarosław Łącki">Przepraszam za przekręcenie nazwiska.</utt>
      <utt t="norm">Panie pośle, naprawdę chce pan coś prostować? Bardzo bym prosił o ewentualne pytanie najpierw, a później wejście na mównicę, bo to już jest drugi raz. Pan poseł Zbigniew Bogucki. Proszę bardzo.</utt>
    </speech>
    <speech speaker="Poseł Zbigniew Bogucki">
      <utt t="norm">Panie Marszałku! Wysoki Sejmie! Oczywiście to sprawozdanie zostanie przyjęte, bo faktycznie w czasie rządów Prawa i Sprawiedliwości wykonaliśmy potężną, tytaniczną, olbrzymią pracę, jeżeli chodzi o polską gospodarkę morską, jeżeli chodzi o rozwój właśnie tej sfery, bardzo ważnej sfery polskiego przemysłu, polskiego dorobku. Panie ministrze, zadam to pytanie, które zadawałem z tego miejsca 6 miesięcy temu panu premierowi Donaldowi Tuskowi. I z pana ministerstwa przyszła odpowiedź bardzo uspokajająca. Wtedy cieszyłem się, że taka odpowiedź jest odnośnie do głębokowodnego terminala kontenerowego w Świnoujściu. Wtedy pytałem: Co z tym projektem? Czy będziecie go kontynuować, czy zostanie zarzucony? Otrzymałem informację, co prawda nie od pana premiera, ale z państwa ministerstwa: tak, to jest ważny projekt, będziemy go kontynuować, będzie realizowany. Jako wojewodzie zachodniopomorskiemu razem z regionalną dyrekcją ochrony środowiska jeszcze w czasie rządów Prawa i Sprawiedliwości udało mi się wypracować decyzję środowiskową, która wskazywała, że ten terminal tam może powstać. Od wielu miesięcy ta decyzja – pytałem pana również o to na posiedzeniu stosownej komisji – zalega tutaj, w Warszawie. Co się z tą decyzją dzieje? Czy państwo będziecie ją kwestionować? Czy państwo przyjmiecie, że można wreszcie budować ten port kontenerowy? To jest szalenie ważne nie tylko z punktu widzenia mojego regionu, Pomorza Zachodniego, ale to jest szalenie ważne z punktu widzenia interesów całej Polski, a w sposób szczególny wszystkich województw na zachodniej ścianie. Była mowa o tym, co się dzieje z agroportem</utt>
      <utt t="reaction">Dzwonek</utt>
      <utt t="norm">w Trójmieście. Ale ja pytam dalej: A co się dzieje z agroportem w Szczecinie lub w Świnoujściu? Czy dalej polscy rolnicy mają jechać do Niemiec, żeby eksportować zboże, czy będą mogli to robić tutaj, w Polsce? Panie ministrze, bardzo proszę o konkretną odpowiedź, co w tych sprawach się dzieje, bo rządzicie od 6 miesięcy. Dziękuję, bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo. Lista posłów zapisanych do głosu została wyczerpana. W tej chwili zapraszam do odpowiedzi sekretarza stanu w Ministerstwie Infrastruktury pana ministra Arkadiusza Marchewkę. Proszę bardzo, panie ministrze.</utt>
    </speech>
    <speech speaker="Sekretarz Stanu w Ministerstwie Infrastruktury Arkadiusz Marchewka">
      <utt t="norm">Dziękuję, panie marszałku. Szanowni Państwo Parlamentarzyści! Padło wiele pytań, na które odpowiem, zaczynając od tych, które zostały skierowane na samym początku, dotyczących sytuacji związanej właśnie z przeładunkiem zbóż. Wiele pytań zadanych było podobnych, więc pozwólcie państwo, że kompleksowo na nie odpowiem. Na samym początku chcę państwa zapewnić, że przeładunek zbóż na polskim wybrzeżu jest bezpieczny. Pierwszych 5 miesięcy pokazuje, że mamy zdecydowany wzrost przeładunków właśnie w segmencie Agro i zbóż. W Gdańsku to jest 27% więcej rok do roku, w Szczecinie i Świnoujściu to jest 11% więcej i w Gdyni to jest 7% więcej. A więc jakiekolwiek straszenie i opowiadanie bzdur o tym, że polscy rolnicy nie będą mieli gdzie eksportować zboża, jest po prostu fake newsem i waszym oszustwem. Chcę tylko powiedzieć, że zdolności przeładunkowe polskich portów to jest miesięcznie, jeśli chodzi o kwestię zbóż, ok. 1 mln t. W pierwszych miesiącach tego roku średni przeładunek to było ok. 500–600 tys., więc potencjał jest jeszcze do zrealizowania. Kwestia terminala w Szczecinie. W ostatnich tygodniach została poprowadzona jakaś fałszywa narracja, nie wiadomo z jakich względów, która mówiła o tym, że polscy rolnicy będą mieli jakieś problemy. Nie, to jest kompletna bzdura. Chcę państwu powiedzieć jasno. Ten terminal dotyczy 2,5% przeładunków w polskich portach – 2,5%. W portach Szczecina i Świnoujścia przeładowcy mają możliwość realizowania przeładunku zbóż w ośmiu terminalach, które realizują takie przeładunki. Więc jakiekolwiek opowiadanie bzdur o tym, że nie będzie gdzie eksportować zboża, jest po prostu kłamstwem i oszustwem i proszę, abyście tak nie robili. Co więcej, w Świnoujściu powstaje kolejny terminal zbożowy realizowany przez spółkę OT Port. Będzie w przyszłym roku gotowy. Więc to pokazuje jasno, że sytuacja jest pod kontrolą. Poza tym jeśli chodzi o terminal w Szczecinie, to przypomnę tylko, także panom z Konfederacji, że to jest port, który znajduje się na prywatnym terenie. Jedna prywatna firma, która ma zresztą 49 udziałów w spółce znajdującej się w Niemczech, chce sprzedać udziały drugiej prywatnej firmie. Miejsce, na którym ta firma działa, jest terenem prywatnym, nie należy do Skarbu Państwa, zatem jest to transakcja rynkowa. A więc odpowiedzcie sobie na pytanie, czy rolą państwa jest nacjonalizowanie prywatnych przedsiębiorstw. Podkreślę jeszcze raz: ten terminal odpowiada za 2,5% przeładunku zbóż. Mowa o strategicznych działaniach jest więc chyba na wyrost. To chcę państwu powiedzieć. O kwestii Gdyni powiem parlamentarzystom, państwu z Prawa i Sprawiedliwości tak: przetarg na terminal zbożowy w Gdyni został anulowany i powtórzony. 3 lipca poznamy szczegóły, a więc kto jest zainteresowany jego prowadzeniem. Podkreślam, że ten terminal cały czas funkcjonuje i zboże jest tam przeładowywane. Chcę jasno powiedzieć: gdyby wasza polityka i to, co zostawiliście, były realizowane, to terminal zbożowy w Gdyni byłby w rękach obcego kapitału. Na podstawie informacji, które miały charakter niejawny, nie wyraziliśmy zgody na zawarcie tej umowy. Przetarg został błyskawicznie powtórzony i 3 lipca się dowiemy, kto złożył najlepsze oferty. Chcę jasno powiedzieć: zarówno firmy prywatne, jak i firmy państwowe mają pełne prawo do tego, żeby wziąć udział w przetargu. A więc co innego opowiadacie, a co innego zostawiliście. Na temat portu w Gdańsku chcę jasno powiedzieć, że przez 8 lat waszych rządów na tamtym terenie nie wydarzyło się zupełnie nic. Ten teren stał pusty. Najpierw zapowiadaliście, że powstanie państwowa spółka Agroport, która zrealizuje tam terminal produktów agro. I co? Nic. W 2022 r. zakończyliście ten przetarg, nie podając żadnego uzasadnienia. Potem nawet rząd Mateusza Morawieckiego podjął uchwałę o tym, żeby wybudować tam terminal produktów rolno-spożywczych przez spółkę Skarbu Państwa. I co?</utt>
      <utt t="interrupt" by="Głos z sali">Nic.</utt>
      <utt t="norm">I nic, przez 8 lat nic się tam nie wydarzyło. Na kilka dni przed odwołaniem wasz zarząd podjął jedynie decyzję o ogłoszeniu tego przetargu. Chciałbym zadać pytanie: Dlaczego tak wam się nagle spieszyło przed zakończeniem władzy? W tym przetargu podany był tylko zakres, a firma, która by wygrała, mogła tam robić różne rzeczy. Kwestia zbóż dotyczyła pewnego wycinka. Taka jest prawda na temat Gdańska. Nowy zarząd przeprowadził rewizję tego przetargu i podjął decyzję, że zostanie on ogłoszony od nowa, na takich zasadach, które będą w najlepszy sposób zabezpieczać interes zarówno portu, jak i Skarbu Państwa. I proszę się nie martwić, bo wszystko jest na dobrej drodze, żeby te inwestycje były realizowane. Po prostu się dziwię, że mówicie państwo o realizacji inwestycji związanych z terminalami zbożowymi, a przez ostatnie lata nie zrobiliście zupełnie nic. Dopiero działania, które zostały podjęte, są po prostu konkretnym działaniem. Pan poseł Gróbarczyk pytał o to, czy skorzystamy z prawa pierwokupu, które zostawił rząd PiS. Chodzi o to, żeby w prywatne transakcje pomiędzy prywatnymi firmami mógł nagle wejść rząd i powiedzieć: nie, drogi przedsiębiorco, nie sprzedasz drugiemu przedsiębiorcy tych udziałów, państwo je przejmie. Panowie z Konfederacji, co wy na to? Powiem tylko panu Gróbarczykowi, że z tych przepisów nie skorzystano nigdy w historii. A więc pan Gróbarczyk mówił o jakichś interwencjach, tylko stworzył prawo, z którego sam nigdy nie skorzystał. Zastanawiam się więc, jakie mają być konkretne argumenty w takich sprawach. Czy ma to charakter strategiczny? Zostawię to państwu do namysłu. Na pytanie pana posła Wałęsy, czy program będzie kontynuowany, odpowiem, panie pośle, tak: ten program będzie kontynuowany. Chcę państwu powiedzieć, że ten program funkcjonował od 2004 r., przez 20 lat i żadne dokumenty na koniec poprzedniego rządu nie zostały przygotowane, żeby go kontynuować. A przecież tam trzeba przeprowadzić konsultacje społeczne, trzeba przygotować ocenę oddziaływania na środowisko. My nad tym pracujemy. Zabezpieczyliśmy w budżecie na ten rok ponad 40 mln zł właśnie na poprawę sytuacji i naprawę brzegów morskich. Projekt programu jest gotowy, jesteśmy na etapie wykazu ustaw do programu prac rządu. Zapytał pan również o to, czy te działania miały konkretne skutki, czy przyczyniły się do ochrony brzegów morskich. Oczywiście przez te lata przyczyniły się do ochrony, ale można powiedzieć, że to jest taka stała walka z żywiołem, więc na bieżąco trzeba interweniować i realizować działania, które będą służyć czy to uzupełnianiu plaż, czy to stawianiu ostróg, czy budowie opasek brzegowych. Takie działania są na bieżąco realizowane, one są potrzebne i mają oczywiście swoje skutki. Najlepszym przykładem jest Trzęsacz, o którym wspomniał pan poseł Łącki. Rzeczywiście te działania pozwoliły na uchronienie tego brzegu morskiego przed dalszą erozją. Częścią tego programu jest też oczywiście monitoring, więc to realizujemy i w nowym programie ten monitoring także będzie realizowany. Zapytał pan również o udział społeczeństwa. Oczywiście, nowy program zostanie poddany konsultacjom społecznym i strategicznej ocenie oddziaływania na środowisko. A więc tak, te działania są realizowane. Pan poseł Adamczyk zapytał o port kontenerowy w Świnoujściu. Chcę powiedzieć po raz kolejny, że terminal kontenerowy w Świnoujściu uznajemy za inwestycję strategiczną. W ciągu pierwszych kilku miesięcy naszych rządów podjęliśmy szereg kroków, które są istotne w przypadku realizacji tej inwestycji. Po pierwsze, urząd morski ogłosił przetarg na tzw. wywiad ferromagnetyczny, czyli sprawdzenie dna morskiego w miejscu, gdzie zostanie zrealizowany falochron dla tego przedsięwzięcia. Po drugie, wojewoda zachodniopomorski wydał decyzję lokalizacyjną dla lokalizacji terminala. Po trzecie, została podpisana umowa na wykonanie studium wykonalności toru podejściowego do portu w Świnoujściu na odległości prawie 70 km w całości na wodach polskich na kwotę ok. 10 mln zł. To są konkretne działania, które zrealizowaliśmy do tej pory. Jesteśmy po spotkaniach roboczych z przedstawicielami konsorcjum, którzy mają realizować ten terminal. Można powiedzieć, że inwestycja jest na dobrym kursie. To chcę powiedzieć.</utt>
      <utt t="reaction">Wypowiedź poza mikrofonem</utt>
      <utt t="norm">Jasne. Odpowiadając panu panu ministrowi na kwestie związane też z zapleczem portu, chciałbym powiedzieć, ja się zgadzam z tym, że budowa portu będzie wymagała szeregu działań inwestycyjnych, jeśli chodzi o infrastrukturę drogową i kolejową. I nie ukrywam, że bardzo ubolewam nad tym, panie ministrze, że droga kolejowa C59, czyli tzw. nadodrzanka, którą można by wywozić kontenery właśnie ze Świnoujścia, znalazła się za pana rządów tylko na liście rezerwowej w przypadku „Krajowego programu kolejowego”. Chcemy zrealizować te działania inwestycyjne, m.in. z Krajowego Planu Odbudowy i ze środków krajowych, aby właśnie zrealizować inwestycje, które pozwolą na udrożnienie drogi C59, również w kontekście S3. Zapytał pan o odwołanie miasta. Każdy ma oczywiście prawo, żeby takie rzeczy robić. Inwestycja czy decyzja lokalizacyjna została przez miasto zaskarżona. Na takim etapie to funkcjonuje. Natomiast wojewoda wydał tę decyzję kilka tygodni temu. I uważamy, taki jest nasz punkt widzenia, większości osób, jak myślę, że lokalizacja terminala kontenerowego właśnie w tej części wyspy Wolin, gdzie znajduje się duża część portu, gdzie jest działalność przemysłowa, tuż w sąsiedztwie terminala LNG, jest optymalną lokalizacją, bo przecież większość funkcji turystycznych miasta Świnoujście znajduje się po zachodniej stronie, tj. na wyspie Uznam. A więc z naszego punktu widzenia ta lokalizacja jest słuszna. Pan poseł Tumanowicz pytał o port w Gdańsku. O kwestii zbóż powiedziałem na samym początku, dokładnie wyjaśniając, jak ta sytuacja wygląda. Chcę zapewnić jeszcze raz, że przeładunki zbóż są bezpieczne. W polskich portach morskich w ciągu pierwszych 5 miesięcy odnotowaliśmy znaczący wzrost przeładunków. Kolejne terminale są realizowane, terminal w Gdyni działa. 3 lipca zostanie wskazana lista podmiotów, które są zainteresowane rozbudową tych terminali, realizacją inwestycji. Sytuacja jest bezpieczna. Bardzo państwa proszę o to, aby ta sprawa nie była w żaden sposób podgrzewana, bo to jest po prostu nieprawdziwe. Te informacje, które pojawiają się odnośnie do problemów i zagrożeń, jeżeli chodzi o przeładunek zbóż, po prostu nie mają pokrycia. W rzeczywistości możemy w naszych portach miesięcznie przeładować ok. 1 mln t zbóż, a realizacja tych przeładunków w pierwszych miesiącach tego roku jest na poziomie 500–600 tys. Potencjał jeszcze jest, do tego kolejne terminale się rozbudowują. Zapytał pan również o kwoty połowowe, rybactwo, ale to jest pytanie, panie pośle, do ministra rolnictwa, bo to on to bezpośrednio nadzoruje. Ja się tymi sprawami nie zajmuję. Pan poseł Łącki zapytał, na jakim etapie jest plan. Powtórzę jeszcze raz: program jest gotowy. Czekamy na wpis do wykazu prac rządu. Następnym krokiem będzie poddanie tego oczywiście konsultacjom, ocenie oddziaływania na środowisko. Planujemy na przyszły rok zabezpieczenie środków finansowych na realizację tych działań z budżetu państwa. Zdajemy sobie sprawę z tego, że ta kwota została pierwotnie, poprzednio w programie oszacowana na 34 mln zł. W tym roku znaleźliśmy, zabezpieczyliśmy 40 mln zł. Będzie musiała w kolejnych latach, w dłuższej perspektywie być zwiększona, dlatego że po prostu działania, które są związane z tym obszarem, po prostu są droższe, niż były kilkanaście lat temu. Pan poseł Bogucki również zapytał o port kontenerowy w Świnoujściu. Myślę, że już wszystko powiedziałem w zakresie tego, jakie działania rząd podjął w kontekście realizacji portu kontenerowego w Świnoujściu. I chcę państwa zapewnić, że wszyscy, tj. Zarząd Morskich Portów Szczecin i Świnoujście, Generalna Dyrekcja Dróg Krajowych i Autostrad i urząd morski, realizują te działania, które właśnie służą realizacji tej inwestycji. To są konkrety, które zostały przedstawione. Podjęliśmy się realizacji konkretnych działań.</utt>
      <utt t="reaction">Dzwonek</utt>
      <utt t="norm">Natomiast chcę powiedzieć panu jeszcze o tej decyzji środowiskowej, jeżeli pan marszałek pozwoli.</utt>
      <utt t="interrupt" by="Poseł Andrzej Adamczyk">Właśnie, proszę o decyzję. Co się stało z decyzją?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Proszę bardzo, panie ministrze. Proszę kończyć.</utt>
    </speech>
    <speech speaker="Sekretarz Stanu w Ministerstwie Infrastruktury Arkadiusz Marchewka">
      <utt t="norm">Decyzja środowiskowa. Powiem panu tak: została przygotowana decyzja środowiskowa, to prawda, tylko że do tej decyzji środowiskowej zostały skierowane kolejne pytania, na które przygotowujemy odpowiedzi. Chodzi też o uzupełnienie dokumentacji.</utt>
      <utt t="interrupt" by="Poseł Andrzej Adamczyk">Pół roku, panie ministrze?</utt>
      <utt t="norm">Wie pan, rzeczywiście ta decyzja środowiskowa, tak jak pan powiedział, została przygotowana kilka miesięcy temu. Widocznie ktoś chce wiedzieć, dlaczego takie rozwiązania nie są wprowadzone. Jesteśmy w sposób pełni profesjonalny przygotowani do tego, aby na wszystkie pytania odpowiedzieć, aby obronić te działania, które służą realizacji tego…</utt>
      <utt t="interrupt" by="Poseł Andrzej Adamczyk">W październiku była wysłana. Minęło pół roku.</utt>
      <utt t="norm">Chcę panu powiedzieć, że wszystkie działania związane z pytaniami generalnego dyrektora ochrony środowiska są realizowane przez zarząd morskich portów i konsorcjum. Chcę panu powiedzieć, że te pytania, które zostały w tym przypadku przesłane, dotyczą także tych, którzy będą realizowali tę inwestycję. Chcę pana zapewnić…</utt>
      <utt t="interrupt" by="Poseł Andrzej Adamczyk">A jakiś termin?</utt>
      <utt t="norm">Wie pan, robimy wszystko, żeby niezwłocznie odpowiedzieć na wszystkie pytania dotyczące działań związanych…</utt>
      <utt t="reaction">Wypowiedź poza mikrofonem</utt>
      <utt t="norm">To musi pan już bezpośrednio zapytać w tej sprawie Generalną Dyrekcję Ochrony Środowiska.</utt>
      <utt t="interrupt" by="Poseł Andrzej Adamczyk">Generalny dyrektor to jest z waszego…</utt>
      <utt t="norm">My jako nadzorujący Zarząd Morskich Portów Szczecin i Świnoujście dokładamy wszelkich starań, aby jakiekolwiek wątpliwości, które w tej sprawie się pojawiają, zostały wyjaśnione, tak aby to przedsięwzięcie mogło zostać zrealizowane do 2028–2029 r. Chcę panu powiedzieć jasno: tak naprawdę ta inwestycja dopiero się zaczyna, więc prosiłbym pana o wsparcie.</utt>
      <utt t="interrupt" by="Poseł Zbigniew Bogucki">Ale ja wspieram. Jeśli pan jest…</utt>
      <utt t="norm">Bardzo się cieszę. Jeżeli jest pan za tym, żeby zrealizować tak ważną inwestycję, to bardzo proszę o to wsparcie. Decyzja lokalizacyjna została wydana kilka tygodni temu. Mamy podjęte konkretne działania, są przetargi na sprawdzenie dna morskiego, decyzja lokalizacyjna studium wykonalności toru podejściowego, na bieżąco odbywają się spotkania z przedstawicielami konsorcjum. Inwestycja jest na dobrym kursie.</utt>
      <utt t="interrupt" by="Poseł Andrzej Adamczyk">Co z decyzją środowiskową? Proste pytanie.</utt>
      <utt t="norm">Wszystkie wątpliwości rozwiewamy, przekazując informacje, które są rzetelnie przygotowane przez zarząd morskich portów i tych, którzy będą te inwestycje realizować. Dziękuję.</utt>
      <utt t="interrupt" by="Poseł Andrzej Adamczyk">A to może pan panią Hennig-Kloskę zapyta?</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję, panie ministrze. Zamykam dyskusję. Komisja wnosi o przyjęcie przedstawionego przez Ministra Infrastruktury dokumentu: Informacja z wykonania w 2023 roku programu wieloletniego pn.: „Program ochrony brzegów morskich” oraz harmonogramu prac na rok 2024, zawartego w druku nr 298. Jeżeli nie usłyszę sprzeciwu, będę uważał, że Sejm propozycję przyjął. Sprzeciwu nie słyszę. Na tym wyczerpaliśmy porządek dzienny 13. posiedzenia Sejmu Rzeczypospolitej Polskiej. Informuję, że zgłosili się posłowie w celu wygłoszenia oświadczeń poselskich. Czy ktoś z pań i panów posłów pragnie jeszcze wygłosić oświadczenie? Nie widzę, nikt się zgłasza. W takim razie listę posłów zgłoszonych do oświadczeń uważam za zamkniętą. Ustalam czas oświadczenia – maksymalnie 2 minuty. Rozpoczynamy od posła Romana Fritza, Konfederacja. Czy pan poseł jest na sali? Nie widzę. W takim razie przechodzimy do posła Andrzeja Zapałowskiego, Konfederacja. Czy pan poseł jest na sali? Nie widzę. Pan poseł Witold Tumanowicz, Konfederacja. Proszę bardzo.</utt>
      <utt t="reaction">Gwar na sali</utt>
      <utt t="norm">Panowie posłowie, ministrowie, bardzo proszę o przeniesienie dyskusji w kuluary albo lekkie przyciszenie tonu rozmowy. Oddaję głos posłowi Witoldowi Tumanowiczowi.</utt>
    </speech>
    <speech speaker="Poseł Witold Tumanowicz">
      <utt t="norm">Panie Marszałku! Wysoka Izbo! Chciałbym poruszyć kwestię kryzysu kadrowego w Straży Granicznej. Na koniec lutego liczba wakatów wyniosła ponad 2 tys., co stanowi 12,65% całkowitego stanu osobowego. Również Policja boryka się z brakami kadrowymi. To alarmujące i wymaga natychmiastowej reakcji. Przyczyny są złożone, ale z pewnością publiczne zohydzanie pracy Straży Granicznej przez celebrytów, takich jak Barbara Kurdej-Szatan, oraz wykorzystywanie Policji do politycznych celów, jak pacyfikowanie demonstracji, negatywnie wpływają na morale i rekrutację. Konfederacja staje w obronie praw Polaków i naszych służb. Apeluję do rządu o pilne działania, aby przywrócić godność i szacunek funkcjonariuszom oraz zapewnić odpowiednie warunki pracy i skuteczne programy rekrutacyjne. Nasze bezpieczeństwo nie może być narażane na szwank. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Zbigniewa Boguckiego, klub Prawo i Sprawiedliwość. Proszę bardzo, panie pośle.</utt>
    </speech>
    <speech speaker="Poseł Zbigniew Bogucki">
      <utt t="norm">Szanowny Panie Marszałku! Wysoki Sejmie! W ostatnich dniach dotarła do nas informacja o tym, że prokuratura pana Bodnara – posługuję się tym sformułowaniem, którego raczył użyć pan poseł Zembaczyński – chce wszcząć czy wszczyna śledztwo przeciwko tym, którzy zasiadają w Krajowej Radzie Sądownictwa, jakoby działali w sposób nielegalny, co jest absolutnym absurdem. Mamy konstytucję, mamy ustawę o Krajowej Radzie Sądownictwa. Na miły Bóg, jeżeli państwo chcecie ją zmienić, to ją zmieńcie, ale nie róbcie takich działań, że poprzez działania organów ścigania, poprzez działania prokuratury będziecie wpływać na niezawisłość i niezależność sędziowską. Więcej, to dotyczy setek sędziów, którzy zostali zatwierdzeni, zaopiniowani przez Krajową Radę Sądownictwa w tym kształcie. Czy również tym wszystkim sędziom chcecie powiedzieć, że są nielegalni? Czy również wobec nich będziecie wszczynać postępowania? Czy również im będziecie kazać zwracać wynagrodzenia? Czy również te wyroki, które wydali, również w sprawach karnych, skazując przestępców, będziecie podważać po to, żeby ci wszyscy ludzie mieli podstawę prawną do tego, żeby wyjść na wolność, żeby domagać się odszkodowań, mimo że są winni? Naprawdę, zatrzymajcie się, to jest jakiś totalny absurd. Wszczynacie postępowania wobec polskich żołnierzy broniących polskiej granicy, wszczynacie postępowania wobec członków Krajowej Rady Sądownictwa, którzy wykonywali swoje obowiązki ustawowe i konstytucyjne, a w tym samym czasie już nie pani poseł, bo dostała się do europarlamentu, pani Gasiuk-Pihowicz bez mrugnięcia okiem jako legalny członek nielegalnego organu, czyli Krajowej Rady Sądownictwa, bo tak przecież twierdzicie, zasiada tam, pobiera wynagrodzenie. Czy również wobec pani Gasiuk-Pihowicz</utt>
      <utt t="reaction">Dzwonek</utt>
      <utt t="norm">i tych wszystkich, którzy zostali wybrani przez Sejm do KRS-u, także będziecie wszczynać postępowania karne? Naprawdę zatrzymajcie się, opanujcie się i nie popełniajcie tych potężnych absurdów, bo to, że to robicie, to jedna rzecz, natomiast psujecie polskie prawo i psujecie polskie państwo. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Paulinę Matysiak, klub Lewicy. Proszę bardzo, pani poseł.</utt>
    </speech>
    <speech speaker="Poseł Paulina Matysiak">
      <utt t="norm">Panie Marszałku! Wysoka Izbo! Chciałabym poruszyć ważną kwestię. Od początku tego tygodnia mamy w PKP Intercity zmiany, jeśli chodzi o regulamin, i zmiany, jeśli chodzi o rezerwację miejsc w przypadku biletów okresowych. Dodatkowo dochodzi opłata dla tych pasażerów, którzy na co dzień korzystają z biletów miesięcznych i w ten sposób podróżują między poszczególnymi miejscowościami, dojeżdżając do pracy czy do szkoły. Ta opłata będzie teraz wynosić za miejscówkę dodatkowe 3 zł. Łatwo sobie policzyć, że dla wielu pasażerów będzie to znacząca podwyżka, jeżeli będą chcieli do pracy i z pracy jechać, po prostu siedząc. Tak naprawdę 9 czerwca w pociągach zespolonych Flirt, ED-74 oraz spalinowych zespołach trakcyjnych zostaje zniesiona obowiązkowa rezerwacja miejsc. Dzięki temu – to jest akurat pozytywne – zapełnienie w tych pociągach będzie mogło przekraczać 100%. Do tej pory mogło być zajętych tylko 100% miejsc siedzących i pasażerowie nie mogli podróżować bez gwarancji miejsca. Ale oczywiście niepokojąca jest dosyć wysoka opłata i tak naprawdę niejednoznaczne z perspektywy podróżnych zasady. Będę się upominała o to, żeby takie rozwiązania nie odbijały się po prostu finansowo, nie odbywały się też kosztem pasażerów. Kilka lat temu, w 2020 r., mieliśmy podobne rozwiązanie w czasie pandemii, wprowadzone też przez spółkę Intercity, kiedy obowiązkowe miejscówki kosztowały 1 zł za jedną miejscówkę przy jednej podróży. To naprawdę z perspektywy podróżnych windowało koszt biletu miesięcznego: od kilkunastu, czasami nawet do kilkudziesięciu procent ceny tego biletu. Podobnie będzie teraz. Bardzo proszę, żeby spółka przemyślała to rozwiązanie. Dziękuję.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Marcina Skonieczkę, Polska 2050. Proszę bardzo, panie pośle. Czy pan jest? Nie ma. W takim razie zapraszam pana posła Waldemara Andzela, klub PiS. Proszę bardzo.</utt>
    </speech>
    <speech speaker="Poseł Waldemar Andzel">
      <utt t="norm">Panie Marszałku! Wysoka Izbo! Oświadczenie dzisiejsze mam na temat zapaści w służbie zdrowia. Narodowy Fundusz Zdrowia jest na skraju bankructwa, a szpitale – bez pieniędzy na leczenie onkologiczne, kardiologiczne i nowe wynagrodzenia dla pracowników. Tak oto mamy po 7 miesiącach rządów koalicji 13 grudnia. Jakoś, gdy my rządziliśmy, umieliśmy wyjść obronną ręką z wielkiego pandemicznego kryzysu, bez ryzyka bankructwa Narodowego Funduszu Zdrowia. Praca, efekt Donalda Tuska – pieniędzy nie ma i nie będzie. Widać też, że priorytetem resortu zdrowia, kierowanego przez uśmiechniętą polonistkę, jest dostępność tabletki „dzień po”. Gdyby PO i spółka rządziła w czasach wielkiego kryzysu zdrowotnego, to w Polsce zabrakłoby trumien. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Łukasza Ściebiorowskiego, klub Koalicji Obywatelskiej.</utt>
    </speech>
    <speech speaker="Poseł Łukasz Ściebiorowski">
      <utt t="norm">Dziękuję. Panie Marszałku! Wysoka Izbo! 14 czerwca, czyli dziś, obchodzimy Światowy Dzień Krwiodawcy. Światowe Zgromadzenie Zdrowia, organ decyzyjny WHO, w roku 2005 ogłosiło to święto jako wydarzenie cykliczne, które jest szczególną okazją, aby podziękować honorowym dawcom krwi zarówno w Polsce, jak i na całym świecie za ten szczególny dar, jaki przekazują innym, za dar krwi, a tym samym dar zdrowia i życia. Z danych GUS wynika, że tylko w roku 2022 krwiodawcy w Polsce przekazali łącznie 1 302 900 donacji krwi pełnej. W roku 2023 ponad 638 tys. dawców oddało łącznie ponad 1,5 mln jednostek krwi i jej składników. Odbieraniem krwi i jej składników w Polsce zajmowało się 21 regionalnych centrów krwiodawstwa i krwiolecznictwa oraz Centrum Krwiodawstwa i Krwiolecznictwa MSWiA i wojskowe centrum krwiodawstwa. Wszystkim krwiodawcom, a wśród nich członkom klubów honorowych dawców krwi w Polsce, w tym KWK Julian w Piekarach Śląskich, u których ostatnio gościłem, składam najszczersze podziękowania. Dzięki państwa wrażliwości na potrzeby innych możliwe jest ratowanie wielu osób zdanych wyłącznie na bezinteresowną pomoc drugiego człowieka. To wyjątkowy akt miłości, który przywraca wiarę w ludzką solidarność. Pomimo ogromnego rozwoju nauki i medycyny krew jest nadal unikatowym lekiem, którego nie można kupić, wyprodukować ani niczym zastąpić. Z całego serca dziękuję krwiodawcom w całej Polsce za krzewienie i rozwijanie szlachetnej idei krwiodawstwa wśród lokalnej społeczności, a także za zaangażowanie we wszelkie inicjatywy społeczne. Dziękujemy wam bardzo. Dziękuję bardzo, panie marszałku.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Dariusza Mateckiego. Proszę bardzo, panie pośle.</utt>
    </speech>
    <speech speaker="Poseł Dariusz Matecki">
      <utt t="norm">Szanowny Panie Marszałku! Wysoka Izbo! 14 czerwca 1940 r. do obozu koncentracyjnego Auschwitz dotarł z Tarnowa pierwszy masowy transport 728 mężczyzn, w większości polskich więźniów politycznych. Dziś obchodzimy Narodowy Dzień Pamięci Ofiar Niemieckich Nazistowskich Obozów Koncentracyjnych i Obozów Zagłady. Jest to dzień głębokiej refleksji i pamięci o milionach niewinnych ludzi, którzy padli ofiarą niewyobrażalnego okrucieństwa i zbrodni popełnionych przez Niemców. Nie możemy zapomnieć o męczarniach, które przeżyli ci, którzy trafili do obozów koncentracyjnych i obozów zagłady. Auschwitz, Treblinka, Majdanek i wiele innych miejsc stało się symbolem ludzkiego cierpienia i niewyobrażalnej tragedii. Dziś składamy hołd wszystkim ofiarom, które zostały bestialsko zamordowane. Pamięć o nich jest naszym moralnym obowiązkiem. Musimy dbać o to, aby ich los nigdy nie został zapomniany, a historia ta nie powtórzyła się nigdy więcej. Nasze zadanie to nie tylko pamiętać, ale także edukować przyszłe pokolenia o tych strasznych wydarzeniach. Nie możemy pozwalać na zakłamywanie historii. Musimy walczyć o pamięć. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zanim oddam głos kolejnym posłom wygłaszającym oświadczenia, chciałbym przywitać goszczącą na galerii sejmowej i przysłuchującą się naszym obradom delegację Zespołu Szkół Elektryczno-Mechanicznych w Nowym Sączu</utt>
      <utt t="reaction">Oklaski</utt>
      <utt t="norm">, goszczącą tutaj na zaproszenie posła Ryszarda Wilka. Witamy serdecznie i życzymy miłego przysłuchiwania się końcówce naszych obrad. Zapraszam do wygłoszenia oświadczenia posła Krzysztofa Mulawę, Konfederacja. Proszę bardzo, panie pośle.</utt>
    </speech>
    <speech speaker="Poseł Krzysztof Mulawa">
      <utt t="norm">Panie Marszałku! Wysoka Izbo! Bezpieczeństwo Polski jest zagrożone. Już nie mówimy jedynie o teorii obarczonej bardzo dużym prawdopodobieństwem, ponieważ w tym tygodniu miał miejsce pogrzeb Mateusza, pierwszego polskiego żołnierza, który zginął od 1963 r., kiedy zamordowany został Józef Franczak ps. Lalek. Niezmiennie bardzo dużo mówi się o bezpieczeństwie i o skuteczności zapory na granicy. Dobrze, że zapora jest. Niestety jest nadal nieskuteczna. Jestem posłem z ziemi siedlecko-ostrołęckiej. W Sokołowie Podlaskim, który oddalony jest od granicy ok. 90 km, przedwczoraj zatrzymany został samochód osobowy z dziewięcioma osobami na pokładzie. Osiem osób zbiegło, jedna została zatrzymana, Białorusin. Niezmiennie powtarzam, że masowa, legalna czy nielegalna, imigracja niesie za sobą fatalne skutki. Pielęgnował ją pan Kaczyński i nic z tym na razie nie robi pan Tusk. Apeluję do pana Tuska o natychmiastowe rozpoczęcie prac nad polską polityką imigracyjną. Proszę pamiętać o obowiązkowym zaproszeniu do prac nad tą polityką posłów Konfederacji. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Artura Łąckiego, klub Koalicja Obywatelska. Pana posła nie widzę na sali. W takim razie zapraszam pana posła Michała Wójcika, klub PiS. Proszę bardzo, panie pośle.</utt>
    </speech>
    <speech speaker="Poseł Michał Wójcik">
      <utt t="norm">Szanowny Panie Marszałku! Szanowni Państwo! Występuję w sprawie, która jest niezwykle bulwersująca. Chodzi o zamordowanie młodego człowieka, 28-letniego piłkarza, a jednocześnie funkcjonariusza Służby Więziennej w Sosnowcu. To zdarzenie miało miejsce kilka dni temu, w czasie festiwalu organizowanego w tym mieście. Młody, 28-letni człowiek przybył tam, by wysłuchać zespołów. Nie znamy okoliczności, w jakich doszło do pobicia ze skutkiem śmiertelnym, a wręcz, można powiedzieć, morderstwa, wiemy tylko o pewnych okolicznościach tej sprawy z mediów, ale informacje, które do nas docierają, są różne. To jest sprawa, która bardzo bulwersuje, są pytania, które należy sobie postawić: Jak mogło dojść do tej tragedii w sytuacji, kiedy wokół były dziesiątki tysięcy osób? Czy musiało dojść do tej tragedii? Czy impreza była dobrze zabezpieczona? Czy było tylu ochroniarzy, ilu powinno być? Według niektórych mediów miało być 5 tys. osób, a było ich ponad 30 tys. Błądzimy, bo mamy informacje tylko medialne. W związku z tym zwracam się do ministra sprawiedliwości, prokuratora generalnego, do pana Bodnara, żeby objął to postępowanie przygotowawcze prowadzone przez prokuraturę rejonową w Sosnowcu osobistym nadzorem. Społeczeństwo musi wiedzieć, że wszystko jest prowadzone zgodnie z procedurami, i musi dowiedzieć się, co się tak naprawdę stało. Odpowiedzialność powinna być wyciągnięta wobec wszystkich, jeżeli były jakiekolwiek zaniechania, a jeśli doszło do zaniedbań także w zakresie ochrony tej imprezy – również wobec osób za nią odpowiedzialnych. Dziękuję bardzo.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Włodzimierza Skalika, Konfederacja. Proszę bardzo, pośle.</utt>
    </speech>
    <speech speaker="Poseł Włodzimierz Skalik">
      <utt t="norm">Szanowny Panie Marszałku! Wysoka Izbo! Pod koniec maja, 2 tygodnie temu, odbyło się w Genewie 77. zgromadzenie ogólne Światowej Organizacji Zdrowia. Posiedzenie to było przedmiotem uważnej obserwacji prowadzonej przez opinię publiczną, ponieważ na nim miał być zatwierdzony projekt traktatu pandemicznego, który budził powszechne i uzasadnione obawy. Prawdą jest, że tym razem nie zdołano doprowadzić do zatwierdzenia projektu traktatu pandemicznego, natomiast radość z tego faktu przesłoniła bardzo złą wiadomość, ponieważ po blisko 3 latach tajnych prac zostały zatwierdzone poprawki do międzynarodowych przepisów zdrowotnych IHR 2005. Jest to tym bardziej zła wiadomość, że w odróżnieniu od traktatu pandemicznego zmiany przepisów IHR nie będą przedmiotem ratyfikowania przez polski parlament. Przepisy te są niezwykle niebezpieczne i szkodliwe: wyposażają dyrektora generalnego WHO w wyjątkowe kompetencje, umożliwiają narzucanie przez WHO stosowania konkretnych terapii oraz leków, pozwalają odbierać prawa i wolności obywatelskie pod przykrywką tzw. zdrowia publicznego, wprowadzają globalną kontrolę, inwigilację, utrudniają swobodne przemieszczanie się i podróżowanie osób. Tedros Ghebreyezus – dyrektor generalny, zbrodniarz, ludobójca, który ukrywa się przed wymiarem sprawiedliwości, używając do tego immunitetu urzędnika WHO, wraz ze swoim wielotysięcznym gronem urzędników, wyrasta na globalnego terrorystę sanitarnego</utt>
      <utt t="reaction">Dzwonek</utt>
      <utt t="norm">, któremu władze wielu państw narodowych bez wahania przekazują kompetencje w zarządzaniu służbą zdrowia. Jeszcze dwa istotne zdania, panie marszałku. Proszę o chwilę cierpliwości. Aby uniknąć obowiązywania tych szkodliwych przepisów w Polsce, polski rząd w ciągu najbliższych 10 miesięcy musi je koniecznie odrzucić, złożyć formalny sprzeciw wobec obowiązywania tych przepisów w Polsce. Nie miejmy złudzeń – bez stanowczej i powszechnej presji społecznej to się nie uda. Dziękuję bardzo.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam panią poseł Klaudię Jachirę, klub Koalicja Obywatelska. Proszę bardzo, pani poseł.</utt>
    </speech>
    <speech speaker="Poseł Klaudia Jachira">
      <utt t="norm">Panie Marszałku! Wysoka Izbo! Jako zespół do spraw rozliczeń PiS, którego jestem częścią, udostępniliśmy wczoraj film, na którym widać, jak przebiegała procedura drukowania banerów wyborczych polityka Suwerennej Polski Marcina Romanowskiego. W ramach pracy zespołu przekazaliśmy ten filmik do PKW i pytamy: Czy PKW ma jakieś dokumenty, które potwierdzałyby, że komitet Prawa i Sprawiedliwości rozliczył się z drukowania tych banerów? Jeśli nie, to oznacza, że drukowano je nielegalnie w garażu osoby, która ma postawione zarzuty karne. Ten szokujący materiał czarno na białym pokazuje, że mamy do czynienia po prostu z systemem mafijnym. Proces drukowania tych materiałów wyborczych nadzorowany był przez urzędniczkę z Ministerstwa Sprawiedliwości oraz asystenta sędziego sądu okręgowego z Krakowa. Ta sprawa pokazuje, jak głęboko struktury mafijne PiS i Suwerennej Polski oplotły nasze państwo i wymiar sprawiedliwości. W najwnoszej historii Polski to sytuacja bez precedensu. A teraz przestępcy albo osoby, które co najmniej powinny mieć zarzuty i być postawione przed sądem, chodzą po ulicach, prowadzą kampanie, symulują choroby, nie odbierają wezwań na komisję, wyjeżdżają z kraju, zamieszczają wpisy w mediach społecznościowych i naśmiewają się z tego, że są nieuchwytne. To nie może trwać. Państwo polskie powinno podjąć jak najszybciej działania, które ukrócą tę anarchię, i mam nadzieję, że już niedługo tutaj, w tej Izbie będziemy mogli uchylić immunitety osobom, które powinny jak najszybciej stanąć przed wymiarem sprawiedliwości.</utt>
      <utt t="reaction">Oklaski</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, pani poseł. Zapraszam pana posła Marcina Józefaciuka.</utt>
    </speech>
    <speech speaker="Poseł Marcin Józefaciuk">
      <utt t="norm">Szanowny Panie Marszałku! Wysoka Izbo! Szanowni Uczniowie! Już wkrótce rozpoczną się w feryjnych placówkach edukacyjnych wakacje dla uczniów i uczennic. To jest również czas urlopów – tak, urlopów, a nie wakacji dla nauczycieli oraz kadry pedagogicznej, jak również obsługowej i administracyjnej. Uczniom i uczennicom życzę słonecznych wakacji, odpoczynku od obowiązków szkolnych oraz ciekawych spotkań ze znajomymi, jak również bezpiecznego odkrywania nowych miejsc i poznawania nowych osób. Pamiętajcie jednak o tym, abyście nie tracili czujności i mądrości. Szanowni koledzy i koleżanki nauczyciele, pracowaliście niezwykle ciężko przez te ostatnie 10 miesięcy. Teraz nadchodzi czas odpoczynku i relaksu. Kochani, życzę wam odcięcia od spraw szkolnych, niezapomnianych doświadczeń urlopowych oraz odpoczynku. Szanowni dyrektorzy i dyrektorki szkół i placówek, życzę wam przynajmniej 2 tygodni oderwania się od problemów szkolnych, szybkiego pozyskania nauczycieli oraz dopięcia arkusza organizacyjnego po rekrutacji, ale przede wszystkim nabrania sił na nowy rok szkolny. Kochani pracownicy pionu administracji i obsługi, chylę czoła przed waszą codzienną tytaniczną pracą. Księgowi, kierownicy, sprzątacze, portierzy, intendenci, kucharze itd., życzę wam niezakłóconego urlopu, odpoczynku, słońca i uśmiechu. Pracownikom organów prowadzących oraz nadzoru pedagogicznego życzę udanych komisji egzaminacyjnych i kwalifikacyjnych oraz bezproblemowych arkuszy organizacyjnych, ale przede wszystkim słonecznego i odprężającego urlopu. Kochani, wesołych i bezpiecznych wakacji oraz urlopów, abyśmy wszyscy zobaczyli się we wrześniu gotowi i pełni energii na kolejny rok szkolny. Odpoczywajcie bezpiecznie i mądrze. Dziękuję.</utt>
      <utt t="reaction">Oklaski</utt>
      <utt t="interrupt" by="Poseł Łukasz Ściebiorowski">Brawo!</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Zapraszam pana posła Artura Łąckiego, klub Koalicji Obywatelskiej.</utt>
    </speech>
    <speech speaker="Poseł Artur Jarosław Łącki">
      <utt t="norm">Panie Marszałku! Wysoka Izbo! Do tego oświadczenia zainspirowało mnie ogłoszenie przez Ministerstwo Edukacji Narodowej kalendarza roku szkolnego 2024/2025. Otóż okazuje się, że ferie zimowe w tym roku szkolnym rozpoczną się 20 stycznia, czyli tydzień później niż zwykle. Ministerstwo miało zapewne swoje powody, dla których podjęło taką, a nie inną decyzję. Zresztą ma do tego pełne prawo i nie zamierzam tego w żaden sposób kwestionować. Chcę tylko zwrócić państwa uwagę na to, że przesunięcie terminu ferii zimowych odbyło się na podstawie rozporządzenia ministra. Tymczasem od kilkunastu lat powraca temat terminów letnich wakacji. Zarówno ja, jak i inni, byli i obecni, posłowie z Pomorza Zachodniego i Pomorza wielokrotnie podnosiliśmy temat terminu letnich wakacji. Z takimi postulatami zwracały się do nas zarówno nadmorskie samorządy, jak i szereg organizacji i stowarzyszeń zrzeszających przedsiębiorców branży turystycznej. Padało wiele propozycji. Najdalej idąca zakładała, podobnie jak przy feriach zimowych, podział kraju na trzy strefy i ustalenie trzech terminów wakacyjnych: czerwiec–lipiec, lipiec–sierpień, sierpień–wrzesień. Są oczywiście inne, mniej rewolucyjne pomysły. Spytacie pewnie, o co chodzi. Jak zawsze, gdy nie wiadomo, o co chodzi, to chodzi o pieniądze. O pieniądze, które nadmorska branża turystyczna i tamtejsze samorządy mogłyby zarabiać, a nie zarabiają. Wszystkie propozycje zmian terminów wakacji letnich sprowadzają się w zasadzie do jednego – wydłużenia sezonu letniego nad morzem i jeziorami, do tego, żeby zainwestowane tam pieniądze, zarówno prywatne, jak i samorządowe, mogły pracować jak najdłużej w ciągu roku, żeby małe rodzinne firmy stanowiące ogromną większość branży bez obaw mogły zatrudniać ludzi, nie bojąc się o wypłacenie im pensji i ZUS. W tym roku koniec zajęć dydaktycznych będzie 21 czerwca, za rok jednak już 27 czerwca. Ktoś pewnie powie: 6 dni to niewiele.</utt>
      <utt t="reaction">Dzwonek</utt>
      <utt t="norm">Każdy dzień, każdy tydzień to są wymierne korzyści bądź równie wymierne straty. Z perspektywy nadmorskich… Dwa ostatnie akapity, panie marszałku.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Proszę bardzo, panie pośle.</utt>
    </speech>
    <speech speaker="Poseł Artur Jarosław Łącki">
      <utt t="norm">Z perspektywy nadmorskiego przedsiębiorcy i samorządowca wygląda to tak, że państwo robi wszystko, aby maksymalnie wydłużyć sezon w górach, a nie robi nic, żeby wydłużyć sezon nad morzem i jeziorami. I gdy widzą, że jedno rozporządzenie wystarczy, aby zadbać o interes przedsiębiorców z gór, to proszę się nie dziwić, że ich po prostu krew zalewa. Panie marszałku, Wysoka Izbo, chcę państwa zapewnić, że to na pewno nie będzie ostatnie moje wystąpienie w tej sprawie. Nadal będę się starał o zainteresowanie tematem większej liczby posłów i przedstawicieli ministerstwa. Tam, gdzie w grę wchodzi interes mieszkańców Pomorza Zachodniego i całego Wybrzeża, nie ma miejsca na kompromisy. Jeszcze dziś złożę interpelację w tej sprawie do pani minister edukacji narodowej. Dziękuję bardzo.</utt>
      <utt t="reaction">Oklaski</utt>
      <utt t="interrupt" by="Głos z sali">Brawo! Popieram.</utt>
    </speech>
    <speech speaker="Wicemarszałek Krzysztof Bosak">
      <utt t="norm">Dziękuję bardzo, panie pośle. Na tym kończymy 13. posiedzenie Sejmu Rzeczypospolitej Polskiej . Protokół posiedzenia będzie wyłożony do przejrzenia w Sekretariacie Posiedzeń Sejmu. Porządek dzienny 14. posiedzenia Sejmu, zwołanego na dni 26, 27 i 28 czerwca 2024 r., został paniom i panom posłom doręczony. Zamykam posiedzenie Sejmu.</utt>
      <utt t="reaction">Oklaski</utt>
      <utt t="reaction">Wicemarszałek trzykrotnie uderza laską marszałkowską</utt>
    </speech>
  </content>
</session>

